༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG18187 ImageGroup: ||1KG18234
LCCN: 2013330891 ISBN: n/a
Title:
ཆོས་མངོན་པ་མཛོད་ཀྱི་མཛུབ་ཁྲིད།
chosmngonpamdzodkyimdzubkhrid/
Author:
ཡེ་ཤེས་ཐུབ་བསྟན།
yeshesthubbstan/
Descriptor: In/a
OriginalPublication: gangscankhyad nordpetshogs/;222
Place: Ihasa/
Publisher: sergtsug nangbstandpe rnying tsholbsduphyogssgrigkhang/
Date: [2009]
Volume: 1
TotalVolumes: 1
TBRCPages: 2
IntroductoryPages: In/a
TextPages: In/a
ScanningInformation: ScannedatTibetan BuddhistResource Center, 1430 MassachusettsAvenue, Cambridge
MA02138, USA Comments:7/2014

༄༅། །ཆོས་མངོན་པ་མཛོད་ཀྱི་མཛུབ་ཁྲིད་
བཞུགས་སོ། །
བློ་གླིང་ཚུལ་ཁང་མཁན་ཟུར་ཡེ་ཤེས་ཐུབ་བསྟན།
慈雲 བྱད་ནོར .3RZGSug
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང༌།

༄༅།།ཆོས་མངོན་པ་མཛོད་ཀྱི་མཛུབ་ཁྲིད་
་ས། །

PREC PRL S PRECI PREC ཁྱོ
ESS
PRECIOUSNESSནོར ཁྱད་ནོར
PRECIOUSNESSPRECIOUSNESSནོར 5PRECIOUSNESSPRECION
YCIOUSNESSPRYIOUSNESS དྲ་COUSNESSནོརསྟོད་PRECIOUSNES
ནོར ( ཁྱད་།ནོར ད་
ནོར PRECIOLIནོརཁྱད་PRECIOUSNES ཁྱད་ཁྱད་
PREO
PRECTOUSNESSPRECIOSS PRECIOUSNESSPRECIOUSNESS ཁྱད་
།ར ཁྱད་PRECIOUSNESSPRECIOUSNESS ཁྱད་PRECIOUSNESSPRECIOUSNESS
95 35
RECIOUSNESS 5PRECIOUSNESSPRECIOUSNESSནོར ཁྱད་ནོར
PRECIOUSNESSPRECIOUS
SNESSOUSNESSPRECIOUSNESS ནོར
Pན་PRie.SVESSY9 35PRECIOUSNESS
" PREI
PRECIOUSNESSPRECTOUSNESནོར ཁྱད་RECIOUSNESSPRECIOUSNESS 3PRECION
ཁྱད་PRECIOUSNESSPRECIOUSNESS OUSNESSPRECIOUSNESS ཁྱད་
SSY
ཁྱད་ཁྱད་PRECTOUSNG RECIOUSNESSPRECIOUSNESSནོར|
CIOUSNESS། ནོར 慈雲 1974PRECKUSINESS ནོརནོར ཁྱད་ཁྱད་PRECIOUSNESSPRECTOUSNEཁྱད་PRECIOL . S
SNESSPRECIOUSNESS ཁྱད་ནོར
PRECIOUSNESSPRECIOUSNESSནོར ཁྱད་PRECIOUSNESSPRECV
PRECIOUSNESSPRECIOUSNESS
གངས་བྱེད9V.SNESS
,OUSNESS
ཁྱད་ནོར
PRECIOUSV
PR "
ཁྱད་ནོརCIOUSNESSPRECIOUSNESS
ཁྱད་ནོར ཁྱད་CIOUSNESSRECIOUSNESSནོར ཁྱད་ནོར

ལ་། ལ་T
གླེང་གཞི། P:PPIST: TPm
ཡུལ་གངས་ཅན་གྱི་ལྗོངས་འདིར་སངས་རྒྱས་ཀྱི་བསྟན་པ་དར་འཕེལ་བྱུང་བའི་ལོ་ངོ་སྟོང་
ཕྲག་ལྷག་གི་དུས་ཡུན་ནང་རིས་སུ་མ་མཆིས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་
མཐའ་ཡས་པ་ཞིག་གི་རྨད་དུ་བྱུང་བའི་ལེགས་བཤད་པོ་ཏི་པར་ཤིང་དང་བཅས་པ་དབུས་གཙང་
ཁམས་གསུམ་སོགས་བོད་ཁམས་ཁྱོན་ཙམ་དུ་མ་ཟད། ཡུལ་གྲུ་གཞན་དུ་འཕྲིན་ལས་ཀྱི་སྣང་བ་
དཀར་པོས་ཁྱབ་བཞིན་པ་དེ་ལྟར་ཡང་དུས་རབས་ཀྱི་འཕོ་འགྱུར་སྣ་ཚོགས་དང་། ལྷག་
པར་རིག་གནས་གསར་བརྗེ་ཆེན་པོ་ཟེར་བའི་ལོ་བཅུའི་གོད་ཆག་ནང་རིམ་བཞིན་རྩ་ཆེའི་ལེགས་
བཤད་དེ་དག་གིས་མཚོན་ཆོས་འཇིག་རྟེན་གཉིས་ཐད་ཀྱི་རིག་གཞུང་ཆེས་མང་པོ་ཞིག་རྩ་བ་ནས་
སྟོངས་ཟིན་པ་དང་། ཤུལ་དུ་ལུས་པའི་དཔེ་རྙིང་དེ་དག་གི་གྲས་ནས་མི་ཉུང་བ་ཞིག་བོད་ཀྱི་ཡུལ་
གྲུ་གང་སར་ཐོར་གྱར་དུ་གནས་ཏེ། བཙལ་འཚོལ་ཤིན་ཏུ་དཀའ་བའི་ཁར་འགའ་ཞིག་བཞུགས་
ཡོད་པ་དེ་དག་ཀྱང་ཕལ་ཆེར་དགོན་སྡེ་ཆེ་ཁག་དང་། སྤྱི་ཚོགས་ཚན་པ་ཁག་གི་ནང་ཕྱག་མཆོད་ཀྱི་
ཡུལ་ཙམ་དང་། ཡང་ན་རིག་དངོས་ཁོ་ནའི་འདུ་ཤེས་ཐོག་ནས་བསྡུ་ཉར་གནང་བ་ལས་ཆེས་
རྒྱ་ཆེ་བའི་རང་རིགས་ཀྱི་རིག་གཞུང་གཉེར་དང་ཞིབ་འཇུག་གནང་མཁན་སོགས་གཟིགས་པ་
པོ་རྣམས་ཀྱི་སྤྱན་ལམ་དུ་འགྱུར་མ་ཐུབ་པས་གསུང་རབ་ཀྱི་དགོས་པ་ཇི་བཞིན་སྒྲུབ་མ་ཐུབ་པ་
དང་༑ ལར་ནས་མ་འོངས་པར་ཡང་དུས་ཀྱི་འགྱུར་བགྲོད་དང་འབྱུང་བའི་གནོད་འཚེ་སོགས་
ལས་རྩ་ཆེའི་རིག་གཞུང་དཔེ་དཀོན་དེ་རྣམས་ཀྱང་རྩ་སྟོང་དུ་མི་འགྲོ་བའི་ངེས་པ་མེད་པ་དང་།
དེ་དག་སྲུང་སྐྱོབ་མཚན་ཉིད་ཚང་བ་ཞིག་བྱེད་པའི་ཐབས་ལམ་ཉག་གཅིག་ནི་ཕྱག་མཆོད་ཀྱི་རྟེན་
དང་སུས་ཀྱང་མཇལ་དཀའ་བའི་མཛོད་སྦུག་ཏུ་འཇུག་རྒྱུ་དེ་མ་ཡིན་པར་མིག་རྒྱངས་ཡངས་པོས་
པར་སྐྲུན་འགྲེམས་སྤེལ་ཞུས་ཏེ་རྒྱ་ཆེའི་སློབ་གཉེར་བས་མཚོན་གཟིགས་པ་པོ་རྣམས་ཀྱི་སྤྱན་ལམ་
དུ་བསྟར་རྒྱུ་དེ་ནི་དོན་དམ་པའི་ཉམས་པ་སོར་ཆུད་དང་མི་ཉམས་གོང་འཕེལ་གྱི་བྱ་བ་ཞིག་ཡིན་
པས༑ དེར་བརྟེན་བསྟན་པ་དང་མི་རིགས་ཀྱི་རིག་གནས་རྒྱུན་འཛིན་དང་སླར་གསོའི་བྱ་བཞག་
-1-

ཁ་ཐོག་ཏུ་མ་ལུས་པར་ལག་ལེན་ལ་བསྟར་བའི་དྲི་མ་མེད་པའི་ལྷག་བསམ་བཟང་པོས་ཀུན་
ནས་བསླང་སྟེ་ད་ལན་ངེད་སེ་ར་ཐེག་ཆེན་གླིང་དང་། དཔལ་ལྷ་ལྡན་གཙུག་ལག་ཁང་གཉིས་
ཀྱིས་ནང་བསྟན་རིག་གཞུང་སླར་གསོའི་མཉམ་འབྲེལ་ཐེབས་རྩ་བཞག་ནས་<< སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་>>ཞེས་པའི་ཚན་པ་ཞིག་དངོས་སུ་བཙུགས་
ནས་དགེ་ལུགས་གསུང་འབུམ་གཙོ་གནད་དུ་བྱས་ཏེ་རིས་མེད་ནང་བསྟན་གསུང་རབ་དཔེ་
རྙིང་ཁག་གོམ་པ་རིམ་བགྲོད་ཀྱིས་འཚོལ་བསྡུ་པར་སྐྲུན་ཞུས་ནས་དེའི་སུམ་ཆ་གཅིག་གཞུང་
ལུགས་ལ་གསན་བསམ་གནང་མཁན་མང་བའི་དགོན་སྡེ་ཁག་དང་། སྤྱི་ཚོགས་ཚན་པ་ཁག་གི་
དཔེ་མཛོད་ཁང་། དེ་བཞིན་སློབ་གྲྭ་སོགས་ལ་ཞིབ་འཇུག་གི་དཔྱད་གཞིའི་ཚུལ་དུ་རིན་མེད་འབུལ་
ལམ་ཞུ་རྒྱུ་དང་། དེ་འཕྲོས་རྣམས་རིན་གོང་ཆུང་ཤོས་ཀྱི་ཐོག་ནས་རྒྱ་ཆེའི་སློབ་གཉེར་བ་དང་
གཟིགས་པ་པོ་རྣམས་ཀྱི་ཐུགས་འདུན་བསྐོང་གང་ཐུབ་ཞུ་རྒྱུ་ཡིན་པས། རྒྱ་ཆེའི་མཁྱེན་ལྡན་
རྣམ་པས་སྤྱི་དོན་ཐུགས་ལ་བདོག་པའི་ལྷག་བསམ་གྱིས་ངེད་ཚོའི་ལས་རིམ་ལ་རྩ་ཆེའི་དགོངས་
འཆར་གང་མང་ལྷུག་རྩོལ་དང་།ལྷག་པར་འབྲེལ་ཡོད་ཀྱི་མ་དཔེ་དཀོན་རིགས་མཁོ་འདོན་
གནང་སྐྱོང་ཡོང་བ་བཅས།། །།
ཁཌ་༣་༢
ནང་ཁ
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས།
TEDErea
-2-

ཨང་། དཀར་ཆག ༈༙
༡༽ གླེང་བརྗོད། °
༢༽ གནས་དང་པོ་ཁམས་བསྟན་པའི་སྐོར། J
གནས་གཉིས་པ་དབང་པོ་བསྟན་པའི་སྐོར། ༤༢
གནས་གསུམ་པ་འཇིག་རྟེན་བསྟན་པའི་སྐོར། ༨༥
གནས་བཞི་པ་ལས་བསྟན་པའི་སྐོར། ༡༠༩
གནས་ལྔ་པ་ཕྲ་རྒྱས་བསྟན་པའི་སྐོར། ༡༥༢
གནས་དྲུག་པ་ལམ་དང་གང་ཟག་བསྟན་པའི་སྐོར། ༡༨༡
གནས་བདུན་པ་ཡེ་ཤེས་བསྟན་པའི་སྐོར། ༢༡༠
༩༽ གནས་བརྒྱད་པ་སྙོམས་འཇུག་བསྟན་པའི་སྐོར། ༢༣༥
༡༠༽ སྤར་བྱང་སྨོན་ཚིག ༢༥༥
དཔར་དཀའ་བ་དོན་གྱི་རྒྱལ་

FOR

a
IT ་རཆ་ཆ་ཌཀྲ་ཌATIP༠ གླེང་བརྗོད།
ཨོཾ་བདེ་ལེགས་སུ་གྱུར་ཅིག
གང་ཐུགས་སྟོན་ཀའི་གནམ་སྔོན་སྒྲིབ་གཉིས་རྡུལ་གྱིས་སློད་བྲལ་ཤིན་ཏུ་དག།
གང་གསུང་དྲི་ཟའི་དབྱངས་ཀྱིས་བསྐྲུན་མེད་མཐའ་ཡས་འགྲོ་བའི་རེ་བ་སྐོང་། །དཔག་
མེད་ཚོགས་ལས་གདུལ་བྱའི་དཔལ་དུ་བཞིན་ལག་ཟློས་གར་ཅི་ཡང་མཛད། །ཐུབ་དབང་
རྣམས་དང་མཁྱེན་པའི་གཏེར་ལ་འདུད་དོ་ཤིས་པས་འགྲོ་ཀུན་སྲུངས། །ངོ་མཚར་རྨད་
བྱུང་སྡེ་སྣོད་རིན་ཆེན་གསུམ། །གསལ་མཛད་འཕགས་བོད་མཁས་གྲུབ་ཐམས་ཅད་
དང་༑ ༑ ཁྱད་པར་ཀུན་མཁྱེན་གཉིས་པར་ཡོངས་གྲགས་པ། །མཁས་མཆོག་དབྱིག་
གཉེན་ཞབས་ལ་གུས་ཕྱག་འཚལ། །ཡེ་མེད་མིན་ཡང་གདོད་ནས་སྟོང་པའི་དབྱིངས།།
ཇི་བཞིན་ཤེས་ནས་བརྩེ་བས་རབ་རྨོངས་འཇོམས། །འདྲེན་མཆོག་བླ་མ་ཐུབ་བསྟུན་
དཔལ་གྱུར་པ། །ཁྱེད་ཀྱི་རྨད་བྱུང་མཛད་པས་སྲིད་མཐར་སྐྱོངས། །ཞེས་མཆོད་པར་
བརྗོད་པའི་བདེན་ཚིག་གིས་སྔུན་བསུས་ཏེ་གླེང་བ་ལ། བློ་གླིང་གྲྭ་ཚང་གི་དཔེ་མཛོད་
དབུ་འཛིན་མཆོག་ནས་མཁན་ཟུར་རིན་པོ་ཆེ་མཚན་བརྗོད་པར་དཀའ་བ་དོན་གྱི་སླད་
དུ་མཚན་ནས་སྨོས་ན། རྗེ་བཙུན་ཡེ་ཤེས་ཐུབ་བསྟན་དཔལ་བཟང་པོ་མཆོག་གིས་ཕྱི་
ལོ་༡༩༨༧ ལོར་འཛིན་དང་པོའི་དགེ་འདུན་པ་ཚོས་དབུས་སློབ་གཉེར་བ་རྒན་གྲས་
རྣམས་ལ་མཛོད་ཀྱི་བཤད་ཁྲིད་བསྐྱངས་པ། སྒྲ་སྡུད་འཁོར་ལོ་ལས་ཕབ་བཤུས་ཀྱིས་
ཕྱོགས་སྒྲིག་བགྱི་ཐུབ་ན་སློབ་གཉེར་བ་ཚོར་ཕན་པ་ཡོང་རྒྱུ་ཞེས་ཕྲན་ལ་སྐུལ་མ་གནང་
བ་དང་། རང་ཉིད་ཀྱང་རྗེ་བཙུན་དམ་པ་དེ་ཉིད་ཀྱི་བཀའ་དྲིན་གྱི་ཁུར་ལྕི་བས་གནོན་
པའི་བཀའ་དྲིན་གྱི་ཆ་ཤས་ཙམ་འཇལ་བ་དང༌། གཟུར་གནས་ཀྱི་ཐོས་བསམ་པ་འགའ་

c
ལའང་ཕན་རེའི་བསམ་པས་ཐོག་མར་སྒྲ་སྡུད་འཁོར་ལོ་ལས་བཤད་ཁྲིད་ཆ་ཚང་ཡིག་
ཐོག་ཏུ་ཕབ་པ་དང་དེ་རྗེས་ཕྱོགས་སྒྲིག་བགྱིས་པ་ཡིན། ཁོང་སོ་སོའི་ལུང་འདྲེན་སྐབས་
ཚིགས་བཅད་ཅན་གྱི་རྩ་བ་ཁག་མ་གཏོགས་འགྲེལ་པ་དང་འགྲེལ་བཤད་སོགས་ཚིག་ལྷུག་
66 ,,
གི་ལུང་འདྲེན་ལ་རྟགས་འདི་ལུང་ཇི་མ་ཇི་བཞིན་དྲངས་པ་མཁྱེན་ཆེད་
བཀོད་ཡོད། དཔེ་ཁྲིད་འབོག་པ་པོས་དངོས་སུ་མ་གསུངས་ཀྱང་རྒྱབ་རྟེན་གྱི་ལུང་དང་
མཆན་འགའ་ཡིག་ཆུང་བཟོས་ནས་བཀོད་པ་དེ་དག་བདག་གིས་ནན་ཏན་གྱི་ཚུལ་དུ་བསྣན་
པ་ཡིན། མཛོད་རྩ་བ་དང་མཆིམས་མཛོད་ཀྱི་ས་བཅད་སྦྱར་ཏེ་བཀོད་པ་ནི། རྒན་རིན་
པོ་ཆེ་མཆོག་ནས་དོགས་གཅོད་དང་ཞིབ་ཆ་སོགས་མཛད་པ་རྩ་བ་དང་རྩ་བ་དེའི་ཐད་
ཀྱི་དོན་ཚན་གང་དང་འབྲེལ་བ་རྟོགས་ཆེད་དང༌། གཞན་ཡང་མཆིམས་མཛོད་ཀྱིས་
རྩ་བ་འགྲེལ་བའི་སྡུད་དོན་བདེ་བླག་ཏུ་ཁོག་འབུབས་པའི་དོན་དུ་ཡིན་ལ། དེ་ལྟར་རང་
གཞན་གྱི་སྒོ་གསུམ་གྱི་འབད་པ་དུ་མ་ཚོགས་པ་ལས་བསྒྲུབ་བྱ་འདི་གྲུབ་ཐུབ་པར་ཡིད་
ལ་དགའ་བ་རྒྱས་བཞིན་འདིས་ཀྱང་ནམ་མཁའི་མཐས་ཁྱབ་པའི་སེམས་ཅན་ཀུན་ལ་ཕན་
པའི་སྨོན་འདུན་བཅས།བློ་གླིང་དགེ་བཤེས་ལྷ་རམ་པ་ཡེ་ཤེས་ལྷུན་གྲུབ་ཀྱིས་ཕྱི་ལོ་༢༠༠༣
ཟླ་བ་༣ ཚེས་༢༥ ཉིན་སྨྲས་པ་དགེའོ།།
WEPET
TTE
*VAIALPEWAIPP'ཌ་ཀེཥ་ཌ
བཅོཁ་ཀྰ་ཁ་ཆས་ཞལྷ་ཌ་ལན། ས་mར་ཆག་ག
ར་ཚོལ་མར་གྱི་རག་ལ་ཆཌ་བཀལ་ཞུ་ཚོ ཌ་ཎO ཁ་ནཱི་ཌ་ཌpn༞།=ཌ
ISTETAཝེ་ལ་ཉན་རཱཇུI "LPAIRZFByPRET་་ྩnnnmpg

གནས་དང་པོ་ཁམས་བསྟན་པ།
༄༅། །འདིར་ཆོས་མངོན་པ་མཛོད་འཆད་པ་ལ། བཤད་པ་ལ་འཇུག་པ་དང་། བཤད་
པ་དགོད་པ་དང༌། ཡོངས་སུ་རྫོགས་པའི་བྱ་བ་གསུམ་གྱིས་ངེས་པར་བྱའོ། །དང་པོ་
འཆད་པ་ལ། རྒྱ་གར་སྐད་དུ། ཨ་བྷི་དྷརྨ་ཀོཥ་ཀཱ་རི་ཀཱ། བོད་སྐད་དུ་ཆོས་མངོན་
པའི་མཛོད་ཀྱི་ཚིག་ལེའུར་བྱས་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ༑ ༑གང་ཞིག་ཀུན་ལ་མུན་པ་གཏན་བཅོམ་ཞིང་། །འཁོར་བའི་འདམ་ལས་འགྲོ་བ་
དྲངས་མཛད་པ། །དོན་བཞིན་སྟོན་པ་དེ་ལ་ཕྱག་འཚལ་ནས། །ཆོས་མངོན་མཛོད་
ཀྱི་བསྟན་བཅོས་རབ་བཤད་བྱ། །ཆོས་མངོན་ཤེས་རབ་དྲི་མེད་རྗེས་འབྲང་བཅས། །དེ་
ཐོབ་བྱ་ཕྱིར་གང་དང་བསྟན་བཅོས་གང་། །འདིར་དེ་དོན་དུ་ཡང་དག་ཆུད་ཕྱིར་རམ།།
འདི་ཡི་གནས་དེ་ཡིན་པས་ཆོས་མངོན་མཛོད། །ཆོས་རྣམས་རབ་ཏུ་རྣམ་འབྱེད་མེད་
པར་ཉོན་མོངས་རྣམས། །གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །ཉོན་མོངས་
པས་ཀྱང་འཇིག་རྟེན་སྲིད་མཚོ་འདིར་འཁྱམས་ཏེ། །དེ་བས་དེ་ཕྱིར་འདི་ནི་སྟོན་པས་
གསུངས་སོ་ལོ། །ཞེས་པའི་བར་བྱུང༌། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ་ཞེས་པ་ལོ་ཙྪ་བའི་འགྱུར་ཕྱག་ཡིན་ཞིང་འདི་ནི་སྔོན་གྱི་ལོ་པཎ་རྣམས་ཀྱིས་བཀས་བཅད་
དང་མཐུན་པར་མངོན་པའི་སྡེ་སྣོད་ཀྱི་ཐོག་མར་འཕགས་པ་འཇམ་དཔལ་ལ་ཕྱག་མཛད་
པ་ཡིན་ནོ། །དེ་ཡང་གྲུབ་མཐའ་གོང་མའི་འདོད་ཚུལ་མདོར་མཚོན་པ་ཙམ་དུ་བརྗོད་
ན༑ རྣམ་རིག་པ་རྣམས་ཀྱིས་ལྟར་ན་ཡུམ་རྒྱས་འབྲིང་བསྡུས་པ་གསུམ་ནི་ཚད་མ་རྣམ་
འགྲེལ་གྱི་བཤད་བྱ་རྩ་བའི་མངོན་པའི་སྡེ་སྣོད་དང་། ཐལ་འགྱུར་ཡང་དག་སོགས་རྟོག་
HPTE

2མཛུབ་ཁྲིད།
གེའི་ཚིག་དོན་བརྒྱད་སྟོན་པའི་ཡུམ་གྱི་མདོ་ཚིག་རྣམས་ཀྱང་དེའི་བཤད་བྱ་རྩ་བའི་མདོར་
བཞག་པས་མངོན་པ་སྡེ་བདུན་ལས་ལོགས་སུ་མངོན་པའི་སྡེ་སྣོད་བཞག་ལ། འདིར་
བྱེ་བྲག་སྨྲ་བའི་ལུགས་ལ་མཛོད་རྩ་འདི་ཉིད་ཉན་ཐོས་ཀྱི་སྡེ་སྣོད་ཀྱི་དགོངས་འགྲེལ་ཡིན་
ཅིང་འདིའི་བཤད་བྱའི་མདོ་མངོན་པ་སྡེ་བདུན་འཇོག མངོན་པའི་སྡེ་སྣོད་ནི་བདག་
ཅག་གི་སྟོན་པས་གདུལ་བྱའི་བསམ་པ་དང་དྲི་བ་ལ་ལྟོས་ནས་སིལ་བུར་གསུངས་ཤིང་།
དེ་ལྟར་གསུངས་པ་རྣམས་ཕྱིས་དགྲ་བཅོམ་པ་རྣམས་ཀྱིས་མངོན་པ་སྡེ་བདུན་དུ་བསྡུས་
པར་འདོད་དོ། །སྡེ་སྣོད་གསུམ་གྱི་རྣམ་བཞག་བྱེད་ཀྱང་ཐེག་ཆེན་གྱི་གྲུབ་མཐའ་སྨྲ་
བ་རྣམས་ཀྱིས་བཞེད་པའི་སྡེ་སྣོད་ལ་ལྟོས་ན་ཉུང་བ་ཡིན་ལ། དེ་བས་ན་ཉན་ཐོས་སྡེ་
པར་གྲགས་པའི་བཀའ་བསྡུ་རྣམས་སུ་སྡེ་སྣོད་བསྡུས་པ་དེ་དག་ཀྱང་ཐེག་ཆེན་གྱི་གྲུབ་
མཐའ་སྨྲ་བའི་བཞེད་པ་དང་བསྟུན་ན་ཉུང་བར་མངོན་ནོ། །གང་ཞིག་ཀུན་ལ་ཞེས་སོགས་
ཚིག་རྐང་གསུམ་གྱིས་བདག་ཅག་གི་སྟོན་པར་ཕུན་ཚོགས་པ་གསུམ་མངའ་བའི་སྒོ་ནས་
བསྟོད་ཕྱག་མཛད་པ་ཡིན་ལ། མཆོད་བརྗོད་ཀྱི་ཚིག་རྐང་ཐ་མས་དེ་བཞིན་གཤེགས་
པས་འཁོར་བ་ལས་འགྲོ་བ་རྣམས་ཚུལ་ཇི་ལྟར་དྲངས་པར་མཛད་ཚུལ་བསྟན། དེ་ཡང་
དོན་བཞིན་སྟོན་པ་ཞེས་བདེན་བཞིའི་བླང་དོར་གྱི་འཇུག་ལྡོག་ཚུལ་ཇི་ལྟ་བ་བཞིན་བསྟན་
པ་ལས་འཁོར་བ་ལས་དྲངས་ཀྱི་དེ་ལས་གཞན་དུ་རྫུ་འཕྲུལ་དང་དམ་པ་སྦྱིན་པ་སོགས་
ལས་འཁོར་བ་ལས་སྒྲོལ་མི་ནུས་པར་གསུངས་སོ། །དེའི་ཕྱིར་བདེན་བཞི་ལ་ཐོས་བསམ་
སྒོམ་གསུམ་བྱས་པ་ལས་ཐར་པ་འཐོབ་ཀྱི་དེ་ལས་ལོགས་སུ་ཐར་པའི་ལམ་ངོ་མར་འགྲོ་
བ་ཞིག་མེད་པ་ལས་ན་ཐར་པའི་ལམ་དུ་སོང་བའི་སྒོ་ནི་བདེན་བཞིའི་མི་རྟག་སོགས་བཅུ་
དྲུག་ལ་ཐོས་བསམ་སྒོམ་གསུམ་གྱིས་འཇུག་པ་ཁོ་ན་ཡིན་ཞིང༌། སོ་སྐྱེ་དང་འཕགས་

3 གནས་དང་པོ
པ་སློབ་པའི་རྒྱུད་ཀྱི་བསོད་ནམས་ཀྱི་ཚོགས་ཀྱི་དགེ་བ་སྐབས་གཞན་དུ་བྱས་པ་རྣམས་
ཀྱང་ཐར་པ་ཐོབ་པའི་ཡན་ལག་ཏུ་སོང་བ་ནི་ཡིན་ནོ། །ཉོན་མོངས་ཅན་མིན་པའི་མུན་
པ་ཤེས་སྒྲིབ་ཏུ་འདོད་ཅིང་ཤེས་སྒྲིབ་ལ་བག་ཆགས་འཇོག་མི་འཇོག་བརྟག་པར་བྱའོ།
༡༽ གནས་བརྒྱད་པའི་མཛོད་བཤད་དོན་གསལ་ལས ‘“མདོ་སྡེ་པ་ཁ་ཅིག་ན་རེ་ཆོས་འཇུག་པ་ཤས་ཆེན་པོ་འདི་
དག་ཉིད་སྔོན་གྱི་བསམ་གཏན་གྱི་བག་ཆགས་ཀྱི་དབང་གིས་དེ་སྐྱེས་པའི་ལུང་མེད་པར་བསམ་གཏན་སྐྱེ་བ་དང་མཐུན་པ་ནི་
ཆོས་ཉིད་དེ། རང་བཞིན་དང་ངོ་བོ་ཉིད་ཡིན་ནོ་ཞེས་བྱ་བའི་ཐ་ཚིག་གོ་ཞེས་ཟེར་རོ།། བྱེ་བྲག་ཏུ་སྨྲ་བ་ཁ་ཅིག་ན་རེ་
ཡང་གཞན་ལས་དེའི་ལུང་མ་མནོས་པར་ཚེ་རབས་སྔ་མའི་སྐལ་བ་མཉམ་པའི་རྒྱུ་ལས་རྒྱུ་མཐུན་པའི་འབྲས་བུ་བསམ་
གཏན་སྐྱེ་བ་ནི་ཆོས་ཉིད་ཡིན་ནོ་ཞེས་ཟེར་རོ།།’’ ཞེས་དང༌། གནས་བརྒྱད་པའི་མཆིམས་མཛོད་ལས་ཀྱང་། “བྱེ་
བྲག་ཏུ་སྨྲ་བ་བག་ཆགས་ཀྱི་རྣམ་བཞག་མི་འདོད་པས་སྔོན་བསམ་གཏན་གོམས་པའི་སྐལ་མཉམ་གྱི་རྒྱུ་ལས་འབྱུང་བ་ལ་
འདོད་དོ།།’’ ཞེས་དང་ཡང་གནས་བདུན་པའི་རང་འགྲེལ་དང་མཆིམས་མཛོད་ལས་ནི། ཕུན་ཚོགས་ཉེར་བཞིའི་
གྲངས་འདྲེན་པ་ན། སྤངས་པ་ཕུན་ཚོགས་ལ་ཉོན་མོངས་བག་ཆགས་དང་བཅས་པ་སྤངས་པའི་ཁྱད་པར་གསུངས།
བཤད་པ་དམ་བཅའ་བ་ལ། ཆོས་མངོན་མཛོད་ཀྱི་བསྟན་བཅོས་རབ་བཤད་བྱ། །ཞེས་
དང་༑ ཡང་ཅིའི་ཕྱིར་བསྟན་བཅོས་འདི་ལ་ཆོས་མངོན་པ་དང་དེའི་མཛོད་ཅེས་བྱ་ཞེ་
ན༑ དེའི་ལན་དུ་དོན་དང་ལྡན་པའི་མཚན་བཤད་པའི་ཕྱིར། ཆོས་མངོན་ཤེས་རབ་
ཞེས་སོགས་ཤོ་ལོ་ཀ་གཅིག་གསུངས། འོ་ན་ཆོས་མངོན་པ་དེ་གང་ཞེ་ན། དོན་དམ་
པའི་ཆོས་མངོན་པ་ནི་ཟག་མེད་ཀྱི་ཤེས་རབ་མཐོང་སྒོམ་མི་སློབ་པའི་ལམ་དང་དེ་དག་
གི་རྗེས་འབྲང་མཚན་ཉིད་སྐྱེ་སོགས་བཞི་དང་ཐོབ་པ་དང་བཅས་པ་རྣམས་ཡིན་ལ། ཟག་
མེད་ཀྱི་ཤེས་རབ་རྗེས་འབྲང་དང་བཅས་པ་ཀུན་ལམ་བདེན་དུ་འདོད་པས་ལམ་བདེན་
༡༽ སྡེ་བསྟན། མངོན་པ། ངུ་། 31༠བ

4
མཛུབ་ཁྲིད།
ལ་ཤེས་པ་ཡིན་མི་དགོས་སོ། །ཚུལ་ཁྲིམས་གཟུགས་སུ་ཁས་ལེན་པའི་ནང་པའི་གྲུབ་
མཐའ་སྨྲ་བ་ལ་བྱེ་བྲག་སྨྲ་བ་དང་ཐལ་འགྱུར་བ་མ་གཏོགས་གཞན་མེད་ཅིང༌། ཟག་
མེད་ཀྱི་ཤེས་རབ་ལ་སྒོམ་བྱུང་གི་ཤེས་རབ་ལས་གཞན་པའི་སྐྱེས་ཐོབ་ཀྱི་ཤེས་རབ་སོགས་
ཤེས་རབ་གཞན་གསུམ་མེད་དོ། །སྐྱེས་ཐོབ་ཀྱི་ཤེས་རབ་ཐོས་བྱུང་གི་ཤེས་རབ་བསམ་
བྱུང་གི་ཤེས་རབ་སྒོམ་བྱུང་གི་ཤེས་རབ་སྟེ་ཤེས་རབ་བཞི་པོ་འདོད་པའི་ས་དང་བསམ་
གཏན་གྱི་ས་དང་གཟུགས་མེད་ཀྱི་སས་བསྡུས་པ་ཇི་ཙམ་ཡོད་ཚུལ་ནི། འདོད་པའི་ས་
ལ་ཐོས་བྱུང་གི་ཤེས་རབ་དང་བསམ་བྱུང་གི་ཤེས་རབ་དང་སྐྱེས་ཐོབ་ཀྱི་ཤེས་རབ་གསུམ་
དང་༑ བསམ་གཏན་གྱི་ས་ལ་བསམ་བྱུང་མ་གཏོགས་ཤེས་རབ་གཞན་གསུམ་དང་།
གཟུགས་མེད་ཀྱི་ས་ལ་སྐྱེས་ཐོབ་དང་སྒོམ་བྱུང་གཉིས་ཡོད་ལ་འོན་ཀྱང་གྲུབ་མཐའ་གོང་
མ་པ་ནི་གོང་མའི་ས་ལ་བསམ་བྱུང་གི་ཤེས་རབ་བཞེད་དོ། །(༡༽ ཀུན་བཏུས་ཀྱི་འགྲེལ་པ་
རྒྱལ་སྲས་མ་ལས། “ཇི་ལྟར་ན་བསམ་གཏན་དང་པོ་ལ་སྙོམས་པར་འཇུག་པའི་ཡིད་ལ་བྱེད་པ་བདུན་དུ་འགྱུར་ཞེ་ན
མཉམ་པར་བཞག་པའི་ས་པའི་ཡིད་ལ་བྱེད་པ་གང་གི་འདོད་པ་རྣམས་ལ་ཉེས་དམིགས་ལ་སོགས་པར་ལྟ་བས་རགས་པའི་
མཚན་ཉིད་རབ་ཏུ་རིག་པ་སྟེ། དེ་མེད་པའི་ཕྱིར་བསམ་གཏན་དང་པོ་ལ་ཞི་བའི་མཚན་ཉིད་དོ། །འདི་ནི་མཚན་ཉིད་
རབ་ཏུ་རིག་པའི་ཡིད་ལ་བྱེད་པ་ཞེས་བྱ་སྟེ། དེ་ནི་ཐོས་པ་དང་སེམས་པ་དང་འདྲེས་པར་རིག་པར་བྱའོ།། ”ཞེས་དང་
༢༽ ལམ་རིམ་ཆེན་མོ་ལས། “དེ་ལྟར་ན་ས་གོང་འོག་གི་སྐྱོན་ཡོན་སོ་སོར་འབྱེད་པའི་མཚན་ཉིད་རབ་ཏུ་རིག་པ་ནི་
རེས་འགའ་ཐོས་པ་དང་རེས་འགའ་བསམས་བྱུང་དུ་འགྱུར་བས་ཐོས་བསམ་འདྲེས་མའོ།།’’ཞེས་གསུངས།) བསམ་
གཏན་གྱི་སས་བསྡུས་པའི་སྒོམ་བྱུང་གི་ཤེས་རབ་ཕུང་པོ་ལྔ་པ་ཅན་དང་དེའི་སས་བསྡུས་
ཀྱི་ཐོས་བྱུང་དང་སྐྱེས་ཐོབ་ནི་ཕུང་པོ་བཞི་པ་ཅན་དུ་འཇོག་སྟེ། མཆིམས་མཛོད་ལས།
༡༽ སྡེ་བསྟན། སེམས་ཙམ། ལི། ༥༨ ན ༢༽ གཙང་པར་༢༤༩ བ

5 གནས་དང་པོ།
‘“སྐྱེས་ཐོབ་ནི་ཁམས་གསུམ་ག་དང་ས་ཐམས་ཅད་དང་རྣམ་ཤེས་ཐམས་ཅད་ཀྱི་འཁོར་
ན་ཡོད་དོ། །རྗེས་སུ་འབྲང་བའི་གཟུགས་ནི་མེད་དེ་མཉམ་བཞག་གི་ས་པ་མ་ཡིན་པའི་
ཕྱིར་རོ།།”ཞེས་དང་ཡང་དེ་ཉིད་ལས། ““དི་ལ་ཐོས་བྱུང་གི་ཤེས་རབ་ནི་འདོད་གཟུགས་
ན་ཡོད་ཀྱི་གོང་མ་ན་མེད་དེ། དེ་ནི་ཉན་ཤེས་ཀྱི་རྗེས་སུ་འབྲང་བའི་ཡིད་ཤེས་ཀྱི་འཁོར་
དུ་འབྱུང་བ་ཡིན་པས་ན་གཟུགས་མེད་ན་སྒྲ་དང་རྣ་བའི་རྣམ་ཤེས་མེད་པའི་ཕྱིར་དང་།
གང་ཟག་ཕན་ཚུན་དུ་བརྗོད་པའང་མེད་པའི་ཕྱིར་རོ། །དེ་ནི་མཉམ་གཞག་མ་ཡིན་པས་
ན་རྗེས་སུ་འབྲང་བའི་གཟུགས་ཀྱང་མེད་དོ།།”’ཞེས་ཐོས་བྱུང་གི་ཤེས་རབ་དང་སྐྱེས་ཐོབ་
ཀྱི་ཤེས་རབ་ཀྱི་རྗེས་འབྲང་གཟུགས་མེད་པར་གསུངས་པས་སོ། །(འདིའི་ཐད་ཀྱི་རང་འགྲེལ་
ལས༑ “གང་དང་ཞེས་བྱ་བ་ནི། ཐོས་པ་དང་བསམས་པ་དང་བསྒོམས་པ་ལས་བྱུང་བའི་ཤེས་རབ་ཟག་པ་དང་བཅས་པ་
དང་༑ སྐྱེས་ནས་ཐོབ་པ་རྗེས་སུ་འབྲང་བ་དང་བཅས་པའོ།།’” ཞེས་དང་། འདིའི་ཐད་ཀྱི་མཛོད་ཀྱི་འགྲེལ་བཤད་དོན་
གསལ་ལས། “ཐོས་པ་དང་བསམས་པ་ལས་བྱུང་བ་དང་སྐྱེས་ནས་ཐོབ་པ་དང་བསྒོམས་པ་ལས་བྱུང་བ་གཟུགས་མེད་
པ་ན་སྤྱོད་པ་ནི་རྗེས་སུ་འབྲང་བའི་གཟུགས་མེད་པའི་ཕྱིར་ཆོས་མངོན་པ་ཕུང་པོ་བཞི་པ་ཡིན་ནོ། །གཟུགས་ན་སྤྱོད་པ་
ནི་བསམ་གཏན་གྱི་སྡོམ་པ་ཡོད་པའི་ཕྱིར་ཆོས་མངོན་པ་ཕུང་པོ་ལྔ་པ་ཡིན་ནོ།།’”ཞེས་དང་། འདིའི་ཐད་ཀྱི་མཛོད་ཀྱི་
འགྲེལ་བཤད་མཚན་ཉིད་ཀྱི་རྗེས་འབྲང་ལས་ཀྱང་། ‘“དེ་ལ་ཇི་ལྟར་སྐྱེས་ཐོབ་པ་རྗེས་སུ་འབྲང་བ་དང་བཅས་པ་ཕུང་
པོ་བཞིའི་རང་བཞིན་ཡིན་པ་དེ་བཞིན་དུ་ཐོས་པ་ལས་བྱུང་བ་དང་བསམས་པ་ལས་བྱུང་བ་ཡང་ཡིན་ནོ །བསྒོམས་པ་
ལས་བྱུང་བ་ནི་ཕུང་པོ་ལྔ་པ་སྟེ། ཉེ་བར་བསྡོགས་པ་དང་། བསམ་གཏན་དང་། བསམ་གཏན་ཁྱད་པར་ཅན་དག་ན་
བསམ་གཏན་གྱི་སྡོམ་པ་ཡོད་པའི་ཕྱིར་རོ། །ཉེ་བར་བསྡོགས་པ་རྣམས་དང༌། གཟུགས་མེད་པ་རྣམས་ན་ནི་ཕུང་པོ་བཞི་
པའོ།།”ཞེས་གསུངས།) སྤྱིར་མཉམ་པར་མ་བཞག་པའི་ས་པ་ཞེས་པ་སྐབས་འགར་འདོད་
པའི་སས་བསྡུས་ལ་བརྗོད་པའང་ཡོད་མོད་འདིར་སྒོམ་བྱུང་ལ་མཉམ་པར་བཞག་པའི་

6
མཛུབ་ཁྲིད
ས་པར་བྱས་ནས་དེ་མིན་པའི་སས་བསྡུས་པས་མཉམ་པར་མ་བཞག་པའི་ས་པར་འཇོག་
གོ ༑དེ་ཡང་འདི་ལྟར་གཟུགས་མེད་ནས་བསམ་གཏན་བཞི་པར་སྐྱེ་བའི་ཚེ་སྐྱེས་ཐོབ་
ཀྱི་དགེ་བར་གྱུར་པའི་བསམ་གཏན་བཞི་པའི་དངོས་གཞི་ཐོབ་པ་ན་དེ་འདྲའི་བསམ་གཏན་
གྱི་དངོས་གཞི་ཆོས་ཅན། ཕུང་པོ་ལྔ་པ་ཅན་མིན་པར་ཐལ། དེ་སྒོམ་བྱུང་མིན་པའི་
ཕྱིར༑ ཆོས་ཅན་མ་གྲུབ་བོ་ཞེ་ན། དེ་ཡོད་པར་ཐལ། །གཟུགས་མེད་ནས་བསམ་
གཞི་པར་སྐྱེ་བས་ཐོབ་པའི་བསམ་གཏན་གྱི་སྡོམ་པ་ཡོད་པའི་ཕྱིར་ཏེ། གནས་བཞི་པར།
བསམ་གཏན་ལས་སྐྱེས་བསམ་གཏན་གྱི །ས་ཉིད་ཀྱིས་འཐོབ། ཅེས་པའི་ཐད་ཀྱི་མཆིམས་
མཛོད་ལས། ‘“བསམ་གཏན་གྱི་སྡོམ་པ་འཐོབ་པའང་། ཉེར་བསྡོགས་ཀྱིས་བསྡུས་
པ་ནི་འོག་སར་སྦྱོར་བ་དང་། གོང་ནས་འོག་ཏུ་སྐྱེ་བས་འཐོབ་བོ། །དངོས་གཞིས་བསྡུས་
པ་ནི་འདོད་ཆགས་དང་བྲལ་བས་སམ། སྐྱེ་བས་ཏེ་བཤད་མ་ཐག་ལྟར་རོ།།”ཞེས་
གསུངས་པའི་ཕྱིར་ཞེས་པ་དང༌། གཞན་ཡང་གནས་གཉིས་པར་སེམས་ཉི་ཤུའི་རྙེད་
ཚུལ་སྐབས་དགེ་བ་རྙེད་ཚུལ་གསུངས་པ་དང་ཡང་གུང་བསྒྲིགས་ནས་གོང་གི་མཆིམས་
མཛོད་ཀྱི་ལུང་དོན་ལ་དཔྱད་དགོས་པ་ཡོད་དོ། །འདོད་པའི་ས་ལ་སྒོམ་བྱུང་མེད་ཅིང་
སྒོམ་བྱུང་བསམ་གཏན་གྱི་སས་བསྡུས་པ་དང་གཟུགས་མེད་ཀྱི་སས་བསྡུས་པ་གཉིས་ནི་
རིམ་བཞིན་ཕུང་པོ་ལྔ་པ་ཅན་དང་བཞི་པ་ཅན་ཡིན་ནོ། །དགོས་པ་གང་གི་ཕྱིར་ཆོས་
མངོན་པ་གསུངས་པ་དང་དེ་གསུང་བ་པོ་དང་པོའི་སྟོན་པ་འཆད་པ་ལ། ཆོས་རྣམས་
རབ་ཏུ་རྣམ་འབྱེད་ཅེས་སོགས་ཤོ་ལོ་གཅིག་བྱུང་བ་འདིས་དགོས་སོགས་ཆོས་བཞི་བསྟན་
པས་ཟག་བཅས་ཟག་མེད་ཀྱི་ཆོས་རྣམས་ཆོས་མངོན་པ་མཛོད་ཀྱི་བརྗོད་བྱ། དེ་ལ་བརྟེན་
ནས་ཉོན་མོངས་ཉེ་བར་ཞི་བའི་ཐབས་ཤེས་པ་དགོས་པ། དེ་ལ་བརྟེན་ནས་ལྷག་བཅས་

7
གནས་དང་པོ།
དང་ལྷག་མེད་ཀྱི་མྱང་འདས་ཐོབ་པ་ཉིང་དགོས། ཉིང་དགོས་དེ་ཆོས་མངོན་པ་མཛོད་
ཀྱི་བརྗོད་བྱ་ཤེས་པ་ལ་རག་ལུས་པ་སོགས་དེ་དག་ཕྱི་མ་ཕྱི་མ་སྔ་མ་སྔ་མ་ལ་རག་ལུས་
པ་ནི་འབྲེལ་བ་ཡིན་ལ། འདིའི་དགོས་སོགས་ཆོས་བཞིའི་ནང་ཚན་གྱི་འབྲེལ་བ་དེ་སྐབས་
བབ་ཀྱི་ཆེད་དུ་བྱ་བའི་གདུལ་བྱའི་དབང་དུ་བྱས་པ་མ་གཏོགས་གདུལ་བྱ་གང་ཡིན་ལ་
འདིའི་རག་ལུས་ཀྱི་འབྲེལ་བ་རྣམས་ཚང་བ་མི་དགོས་སོ།།
བཤད་པ་དགོད་པ་ལ་མདོར་བསྟན་པ་དང༌། རྒྱས་པར་བཤད་པ་གཉིས་ལས།
དང་པོ་འཆད་པ་ལ། ཟག་བཅས་ཟག་པ་མེད་ཆོས་རྣམས། །ཞེས་གསུངས། རྒྱས་
པར་བཤད་པ་ལ། ཟག་བཅས་ཟག་མེད་རྒྱས་པར་བཤད་པ། འདུས་མ་བྱས་རྒྱས་པར་
བཤད་པ། འདུས་བྱས་རྒྱས་པར་བཤད་པ་དང་གསུམ་ལས། དང་པོ་འཆད་པ་ལ ལམ་
མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་དེ་དག་ལ། །ཟག་རྣམས་
ཀུན་ཏུ་རྒྱས་པར་འགྱུར། །ཟག་མེད་ལམ་གྱི་བདེན་པ་དང༌། །འདུས་མ་བྱས་རྣམ་
གསུམ་ཡང་སྟེ། །ཞེས་གསུངས། མཛོད་ཊཱིཀ་ཐར་ལམ་གསལ་བྱེད་ལས། “དི་
བཞིན་ཉིད་ཀྱང་འདུས་མ་བྱས་མ་ཡིན་ནམ་ཅིའི་ཕྱིར་འདུས་མ་བྱས་གསུམ་དུ་ངེས་ཤེ་
ན༑ དེ་བཞིན་ཉིད་བདག་མེད་པ་ལ་འདོད་ན་ཆོས་ཀྱི་བདག་མེད་ནི་འདིར་མི་འདོད་
ལ་གང་ཟག་གི་བདག་མེད་ནི་འདུས་མ་བྱས་དང༌། བདེན་བཞི་མི་རྟག་ལ་སོགས་པ་བཅུ་
དྲུག་གི་རྣམ་པ་སྟོང་བདག་མེད་གཉིས་མ་གཏོགས་པ་འགའ་ཞིག་ནི་འདུས་བྱས་ཡིན་ཞིང་།
དེ་བཞིན་ཉིད་ཅེས་བྱ་བའི་འདུས་མ་བྱས་ལོགས་པ་ནི་མེད་དོ།།” ཞེས་བྱུང་ཡང་སྤར་
མ་དེ་མ་དག་པར་སེམས་ཏེ། མི་རྟག་སོགས་བཅུ་དྲུག་གི་སྟོང་བདག་མེད་གཉིས་ཕུང་
པོའི་ཁྱད་ཆོས་ཡིན་པས་འདུས་བྱས་སུ་བཞག་དགོས་པའི་ཕྱིར། གཞན་ཡང༌། སྟོང་

8མཛུབ་ཁྲིད།
བདག་མེད་གཉིས་རྟོགས་པའི་སྡུག་བསྔལ་ཤེས་པའི་ཡུལ་དུ་ཟག་མེད་ཡོད་པར་ཐལ། སྡུག་
བདེན་གྱི་ཁྱད་ཆོས་སྟོང་བདག་མེད་གཉིས་ཟག་མེད་ཡིན་པའི་ཕྱིར། དེར་ཐལ། དེ་
དག་འདུས་མ་བྱས་ཀྱི་ཆོས་ཡིན་པའི་ཕྱིར། རྩ་བར་འདོད་ན། སྡུག་བསྔལ་ཤེས་པའི་
ཡུལ་དུ་ཆོས་བཅུའི་ནང་ནས་ཁམས་གསུམ་གྱི་མཚུངས་ལྡན་དང་མཚུངས་ལྡན་མིན་པ་
སྟེ་དྲུག་ལས་མང་བ་ཡོད་པར་ཐལ་ལོ། །འདོད་མི་ནུས་པ་ནི་གནས་བདུན་པའི་རང་འགྲེལ་
ལས༑ “སྡུག་བསྔལ་དང༌། ཀུན་འབྱུང་ཤེས་པ་དག་གི་ནི་དྲུག་སྟེ། འདོད་པ་དང་།
གཟུགས་དང་གཟུགས་མེད་པ་ན་སྤྱོད་པ་རྣམས་ཡིན་ནོ།། ”ཞེས་དང་། གནས་བདུན་
པའི་མཆིམས་མཛོད་ལས་ཀྱང་། “སྡུག་བསྔལ་དང་ཀུན་འབྱུང་ཤེས་པའི་ཡུལ་དུ་ཁམས་
གསུམ་གྱི་ཆོས་དྲུག་དྲུག་དང་།’” ཞེས་གསུངས་པས་སོ། །གཞན་ཡང་། གང་ཟག་
གི་བདག་མེད་ནི་འདུས་མ་བྱས་དང༌། ཞེས་པའི་མ་ཡིག་དབྱི་དགོས་པར་གྲུབ་སྟེ། དེའི་
མཇུག་ཐོགས་སུ། དེ་བཞིན་ཉིད་ཅེས་བྱ་བའི་འདུས་མ་བྱས་ལོགས་པ་ནི་མེད་དོ། ཞེས་
སྟོང་བདག་མེད་གཉིས་འདུས་མ་བྱས་མིན་པར་འཇོག་པས་སོ། །འོ་ན། བདེན་བཞིའི་
མི་རྟག་ལ་སོགས་པ་བཅུ་དྲུག་གི་རྣམ་པ་སྟོང་བདག་མེད་གཉིས་མ་གཏོགས་པ་འགའ་ཞིག་
ནི་འདུས་བྱས་ཡིན་ཞིང་། ཞེས་པ་ཇི་ལྟར་དྲངས་ཤེ་ན། དེ་ནི་འདུས་བྱས་ཡིན་མིན་
གྱི་དོགས་པ་གཅོད་དགོས་ས་ནི་རྣམ་པ་བཅུ་དྲུག་ལས་སྟོང་བདག་མེད་ཀྱི་རྣམ་པ་གཉིས་
ཁོ་ནར་ངེས་ལ། དེ་གཉིས་མ་གཏོགས་པ་འགའ་ཞིག་སྟེ་སྡུག་བདེན་གྱི་རྣམ་པ་དང་པོ་
གཉིས་དང་ཀུན་འབྱུང་དང་ལམ་བདེན་གྱི་རྣམ་པ་རྣམས་ཏེ་རྣམ་པ་བཅུ་པོ་འདུས་བྱས་
ཡིན་མིན་དོགས་པ་གཅོད་མི་དགོས་པར་དེ་དག་འདུས་བྱས་ཡིན་པར་མཐའ་ཆོད་པ་ཡིན་
ཞེས་པའི་དོན་ནོ། །དེ་ལྟར་ན་སྡུག་བདེན་གྱི་རྣམ་པ་སྟོང་བདག་མེད་གཉིས་ཀྱང་འདུས་

9
གནས་དང་པོ།
བྱས་ཡིན་ནམ་ཞེ་ན། དེ་བཞིན་ཉིད་ཅེས་བྱ་བའི་འདུས་མ་བྱས་ལོགས་པ་ནི་མེད་དོ།།
ཞེས་དེ་གཉིས་ཀྱང་འདུས་བྱས་ཡིན་ཞེས་པའོ།། (ཡང་ན། སྟོང་བདག་མེད་ས་མ་གཏོགས་པ་
(འགོག་བདེན་གྱི་རྣམ་པ་བཞི་ལྟ་བུ་)འགའ་ཞིག་ནི་འདུས་མ་བྱས་ཡིན་ཞིང་ཞེས་པའི་མ་ཡིག་བསྣན་ཏེ་དག་པར་བྱས་
ན་ལེགས་སམ་བརྟག་གོ །) དེ་ལྟར་བྱས་ན་མཆིམས་མཛོད་ལས་ཀྱང་། “གལ་ཏེ་དེ་བཞིན་
ཉིད་ཀྱང་འདུས་མ་བྱས་མ་ཡིན་ནམ་ཅིའི་ཕྱིར་རྣམ་པ་གསུམ་དུ་བརྗོད་ཅེ་ན། དེ་བཞིན་
ཉིད་ནི་བདག་མེད་པ་ལ་འདོད་ན་ཆོས་ཀྱི་བདག་མེད་ནི་སྡེ་པ་དག་གིས་མི་འདོད་ལ། གང་
ཟག་གི་བདག་མེད་ནི་བདེན་བཞིའི་མི་རྟག་པ་ལ་སོགས་པ་རྣམ་པ་བཅུ་དྲུག་ལ་འདོད་པས་
ན༑ འགོག་བདེན་གྱི་རྣམ་པ་རྣམས་ནི་སོ་སོར་བརྟགས་འགོག་གི་ངོ་བོ་ཉིད་ཡིན་ལ། བདེན་
པ་གསུམ་གྱི་རྣམ་པ་རྣམས་ནི་འདུས་བྱས་ཀྱི་བདག་ཉིད་ཡིན་པའི་ཕྱིར། དེ་བཞིན་ཉིད་
ཅེས་བྱ་བའི་འདུས་མ་བྱས་ལོགས་པ་ནི་མེད་དོ།།’”ཞེས་གསུངས་པ་དང་དགོངས་པ་གཅིག་
ཏུ་འབྱོར་རོ། །(གལ་ཏེ་སྡུག་བདེན་གྱི་ཁྱད་ཆོས་སྟོང་བདག་མེད་གཉིས་འདུས་བྱས་ཡིན་བརྒྱད་པའི་
རང་འགྲེལ་ལས། ‘“མྱ་ངན་ལས་འདས་པ་དང་འདྲ་བའི་ཕྱིར་སྟོང་པ་དང་དག་གིས་ནི་ཡིད་མི་འབྱུང་
ངོ་༑༑ ”ཞེས་སྡུག་བདེན་གྱི་སྟོང་བདག་མེད་གཉིས་བྱེད་དང་བཅས་ཏེ་
གསུངས་པ་ལས་སྡུག་བདེན་གྱི་ཁྱད་ཆོས་ཕྱི་མ་གཉིས་ངེས་པར་འབྱུང་བཅས་མིན་པར་གྲུབ་ལ། དེ་ལྟར་ན་དེ་དག་འདུས་
བྱས་ཡིན་པ་མི་འཐད་དེ། ངེས་པར་འབྱུང་བཅས་དང་འདུས་བྱས་གཉིས་མིང་གི་རྣམ་གྲངས་ཡིན་དེ་དག་ངེས་པར་
འབྱུང་བཅས་མིན་པས་སོ་ཞེ་ན། དེའི་དོན་གནས་བརྒྱད་པའི་མཆིམས་མཛོད་ལས ‘“སྨོན་པ་མེད་པའི་ཏིང་ངེ་འཛིན་
ནི་ཡུལ་སྨོན་བྱ་མ་ཡིན་པའི་འདུས་ངུ ས་ཡིད་འབྱུང་བའི་རྣམ་པ་ཅན་ཡིན་ལ། སྟོང་པ་དང་བདག་མེད་
པས་ཀྱང་སྡུག་བསྔལ་གྱི་པ་སྟོང་པ་དང་བདག་མེད་ཀྱི་རྣམ་པར་དམིགས་མོད་ཀྱི་དེ་གཉིས་ནི་ཆོས་ཐམས་ཅད་
ཀྱི་མཚན་ཉིད་ཡིན་པས་མྱང་འདས་ཀྱི་མཚན་ཉིད་
འབྱུང་བ་ལྟར་སྡུག་

10མཛུབ་ཁྲིད།
བསྔལ་ལས་ཀྱང་ཡིད་མི་འབྱུང་ལ་འགོག་བདེན་གྱིས་ཀྱང་ཡིད་མི་འབྱུང་གི ”ཞེས་གསུངས་པ་ལྟར་མྱང་འདས་ཀྱང་
རང་དབང་བའི་བདག་དང་བདག་གི་བས་སྟོང་པ་ཡིན་པས་སྟོང་པ་ཉིད་ཀྱི་ཏིང་ངེ་འཛིན་གྱིས་སྡུག་བདེན་ལ་ཡིད་མི་འབྱུང་
ཞེས་པའི་དོན་ཡིན་གྱི་སྡུག་བདེན་གྱི་ཁྱད་ཆོས་ཕྱི་མ་གཉིས་ངེས་པར་འབྱུང་བཅས་མིན་ཞེས་པའི་དོན་མིན་ནོ། །འདུས་
མ་བྱས་རྣམ་གསུམ་ཡང་སྟེ། །ཞེས་པའི་ཐད་ཀྱི་རྒྱལ་དབང་ཆོས་རྗེའི་མཛོད་འགྲེལ་ལས་ཀྱང་། “ ལུགས་འདིར་དེ་
བཞིན་ཉིད་དང༌། ཆོས་ཀྱི་བདག་མེད་སོགས་ཀྱི་འདུས་མ་བྱས་ནི་མི་འདོད་ལ བདེན་བཞི་མི་རྟག་ལ་སོགས་རྣམ་པ་
བཅུ་དྲུག་གི་ནང་ནས་འགོག་བདེན་གྱི་རྣམ་པ་བཞི་ནི་སོ་སོར་བརྟགས་འགོག་ཡིན་ལ བདེན་པ་གཞན་གསུམ་གྱི་རྣམ་
པ་རྣམས་ནི་འདུས་བྱས་སུ་བཤད་པས་སྟོང་བདག་མེད་ཉེས་ཀྱང་འདུས་བྱས་སུ་འདོད་ལ། ” ཞེས་གསུངས་སོ།
གཉིས་པ་འདུས་མ་བྱས་རྒྱས་པར་བཤད་པ་ལ ནམ་མཁའ་དང་ནི་འགོག་པ་
གཉིས༑ ༑དེ་ལ་ནམ་མཁའ་མི་སྒྲིབ་པའོ། །སོ་སོར་བརྟགས་པས་འགོག་པ་གང༌། །བྲལ་
བའོ་སོ་སོ་སོ་སོ་ཡིན། ། སྐྱེ་ལ་གཏན་དུ་གེགས་བྱེད་པ། །འགོག་གཞན་སོ་སོར་བརྟགས་
མིན་པས། །ཞེས་གསུངས། སོ་སོར་བརྟགས་འགོག་སྔོན་ལ་ཐོབ་པ་དང་། བརྟགས་
མིན་གྱི་འགོག་པ་སྔོན་ལ་ཐོབ་པ་གཉིས་ལ་མུ་བཞི་ཡོད་དེ། དགྲ་བཅོམ་ཉམས་པའི་ཆོས་
ཅན་གྱིས་སྒོམ་སྤང་ཉོན་མོངས་སྤངས་པ་ན་བརྟགས་འགོག་ཐོབ་ཀྱང་སྤངས་པ་དེ་ལས་
ཉམས་པར་འགྱུར་བས་བརྟགས་མིན་གྱི་འགོག་པ་ཕྱིས་ཐོབ་དགོས་པ་ལྟ་བུ་སྔ་མ་ཡིན་
ལ་ཕྱི་མ་མིན་པ་དང་། སྦྱོར་ལམ་བཟོད་པ་ཐོབ་པ་རྣམས་ཀྱིས་ངན་སོང་དུ་མི་སྐྱེ་བའི་
སོ་སོར་བརྟགས་མིན་གྱི་འགོག་པ་ཐོབ་ཀྱང་དེའི་བརྟགས་འགོག་ཕྱིས་སྒོམ་ལམ་སྐྱེས་པ་
ན་ཐོབ་པ་ལྟ་བུ་ཕྱི་མ་ཡིན་ལ་སྔ་མ་མིན་པ་དང་། གཉིས་ཀ་ལྷན་ཅིག་ཏུ་ཐོབ་པ་ནི། མཐོང་
སྤང་ཉོན་མོངས་སྤངས་པའི་སོ་སོར་བརྟགས་འགོག་དང་མཐོང་སྤང་ཉོན་མོངས་དང་
བྲལ་བའི་བརྟགས་མིན་གྱི་འགོག་པ་གཉིས་ལྷན་ཅིག་ཐོབ་པ་དང༌། གཞན་ཡང་དགྲ་

11 གནས་དང་པོ
བཅོམ་དབང་རྣོན་རྣམས་ཀྱིས་སྒོམ་སྤང་ཉོན་མོངས་སྤངས་པའི་སོ་སོར་བརྟགས་འགོག་
དང་སྒོམ་སྤང་ཉོན་མོངས་དང་གཏན་དུ་བྲལ་བའི་བརྟགས་མིན་གྱི་འགོག་པ་གཉིས་ཅིག་
ཆར་ཐོབ་པ་ལྟ་བུའོ། །སོ་སོར་བརྟགས་འགོག་ལ་སྡུག་བསྔལ་ལ་སོགས་པའི་བདེན་པ་
རྣམས་ལ་ཤེས་རབ་ཀྱིས་སོ་སོར་བརྟགས་པས་ཐོབ་པའི་འགོག་པ་ཡིན་པས་མ་ཁྱབ་པ་
ནི༑ གནས་གཉིས་པའི་མཆིམས་མཛོད་ལས། ‘‘སོ་སོར་བརྟགས་འགོག་དང་ནི་འཆིང་
བ་མཐའ་དག་དང་ལྡན་པའི་ཟག་མེད་ཀྱི་སྐད་ཅིག་མ་དང་པོ་ལ་གནས་པ་མ་གཏོགས་
པའི་འཕགས་པ་ཐམས་ཅད་དང་སོ་སོའི་སྐྱེ་བོ་ཁ་ཅིག་ཀྱང་ལྡན་ཏེ། འཆིང་བ་མཐའ་
དག་དང་ལྡན་པའི་ཟག་མེད་སྐད་ཅིག་དང་པོ་ལ་གནས་པ་ནི་བར་ཆད་མེད་པའི་ལམ་ཡིན་
གྱི་རྣམ་གྲོལ་གྱི་ལམ་མ་ཡིན་པའི་ཕྱིར་དང་། ( འགག་འགྱུར་གྱི་སྤོང་བའི་ཕྱིར་དང་)
སོ་སོའི་སྐྱེ་བོ་ཁ་ཅིག་ཀྱང་བསམ་གཏན་གཟུགས་མེད་ཀྱི་ཉེར་བསྡོགས་ཀྱི་སྟོབས་ཀྱིས་
ས་དང་ས་ལས་འདོད་ཆགས་དང་འབྲལ་བའི་རྟགས་ཐོབ་པའི་ཕྱིར་རོ།།””ཞེས་ཕྱི་རོལ་
པ་འཇིག་རྟེན་པའི་སྒོམ་སྤང་དང་བྲལ་བ་ཀུན་ཀྱང་སོ་སོར་བརྟགས་འགོག་དང་ལྡན་པར་
གསུངས་པ་བཞིན་ནོ། །དེའི་ཕྱིར་སོ་སོར་བརྟགས་འགོག་དང་འགོག་བདེན་གཉིས་ལ་
ཁྱད་པར་ཡོད་དམ་སྙམ་སྟེ། འགོག་བདེན་ཐོབ་པ་ལ་ལམ་བདེན་ཐོབ་པ་སྔོན་དུ་འགྲོ་
དགོས་པ་( གནས་དྲུག་པའི་རང་འགྲེལ་ལས། “ ཅིའི་ཕྱིར་བདེན་པ་རྣམས་དེ་ལྟར་པར་རྟོགས་ཤེ་ན། གང་
ལ་ཆགས་པ་དང༌། གང་གིས་གནོད་པ་བྱེད་པ་དང༌། གང་ལས་ཐར་པ་དོན་དུ་གཉེར་བའི་སྡུག་བསྔལ་གྱི་བདེན་པ་དེ་
ཉིད་ལ་དང་པོར་རྣམ་པར་གནས་སྐབས་ན་ཡོངས་སུ་རྟོག་ལ་ཕྱི་རྒྱུ་ནི་གང་ཞིག་ཡིན་ཞེས་ཀུན་འབྱུང་
གི་བདེན་པ་ལ་ཡོངས་སུ་རྟོག་གོ། པ་ལ་ཡོངས་སུ་རྟོག་གོ །འདིའི་
ལམ་ནི་གང་ཞིག་ཡིན་ཞེས་ལམ་གྱི་བདེན་པ་ལ་ཡོངས་སུ་རྟོག་སྟེ། ནད་མཐོང་བས་པ་དང་སྨན་འཚོལ་

མཛུབ་ཁྲིད། 12
བ་བཞིན་ནོ། །བདེན་པ་རྣམས་ཀྱི་དཔེ་འདི་ནི་མདོ་ལས་ཀྱང་བསྟན་ཏོ།།” ཞེས་དང་གནས་དྲུག་པའི་མཆིམས་མཛོད་
ལས་ཀྱང་། “དཔེར་ན་ནད་མཐོང་བས་དེའི་རྒྱུ་དང༌། ནད་ཟད་པ་དང༌། དེའི་ཐབས་སྨན་འཚོལ་བ་ལྟར་དང་པོ་ཁོ་
ན་གང་ལ་ཆགས་པ་དང༌། གང་གིས་གནོད་པ་དང༌གང་ལས་ཐར་པར་འདོད་པས་སྡུག་བསྔལ་དང༌། དེའི་རྒྱུ་ནི་
གང་ཞིག་ཅེས་དེའི་འོག་ཏུ་ཀུན་འབྱུང་དང༌། སྡུག་བསྔལ་འགོག་པ་ནི་ཅི་ཞིག་དེ་ནས་འགོག་པ་དང༌། དེ་ཐོབ་པའི་
ཐབས་ནི་ཅི་ཞིག་ཅེས་ལམ་ལ་རྟོག་པས་དེ་ལྟར་ན་ཡོངས་སུ་རྟོག་པའི་རིམ་པ་ནི་དེ་ཡིན་ཏེ། ཇི་སྐད་དུ་རྒྱུད་བླ་མ་ལས།
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་
འགོག་པ་དང་དེ་བཞིན་ལམ།། ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་གསུངས་པ་བཞིན་ནོ།།”ཞེས་
གསུངས། དྲངས་མ་ཐག་པའི་ལུང་འདི་རྣམས་ཀྱིས་ནད་ཟད་པ་ལ་ཐོག་མར་ནད་འཚོ་བའི་ཐབས་སྨན་བསྟེན་དགོས་པ་
ལྟར་འགོག་བདེན་ཀྱང་ལམ་བདེན་ངེས་པར་སྔོན་ལ་ཐོབ་པ་ལས་མངོན་དུ་བྱེད་དགོས་པར་གསུངས།) ལྟ་བུར་སྣང་
བས་ཕྱི་རོལ་པའི་རྒྱུད་ཀྱི་འཇིག་རྟེན་པའི་སྒོམ་སྤང་དང་བྲལ་བའི་བྲལ་བ་དེ་སོ་སོར་
བརྟགས་འགོག་ཡིན་ཀྱང་འགོག་བདེན་མིན་པར་འདོད་དགོས་པའི་ཕྱིར།
གསུམ་པ་འདུས་བྱས་རྒྱས་ད་ལ་གནས་བརྒྱད་ལས་དེ་དག་གི་སྤྱིའི་དོན་དང་
གཞུང་གི་དོན་ནོ། །གཞུང་གི་དོན་ལ་གནས་བརྒྱད་ལས་དང་ཛོཔོ་ཁམས་བསྟན་པ་ལ་གསུམ་
སྟེ༑ འདུས་བྱས་མདོར་བསྡུས་པའི་རབ་ཏུ་དབྱེ་བ་དང་། མིང་གི་རྣམ་གྲངས་དང་།
ཕུང་པོ་ཁམས་དང་སྐྱེ་མཆེད་རྒྱས་པར་བཤད་པའོ། །དང་པོ་འཆད་པ་ལ། འདུས་བྱས་
ཆོས་རྣམས་དེ་དག་ཀྱང༌། །གཟུགས་ལ་སོགས་པའི་ཕུང་པོ་ལྔ། །ཞེས་གསུངས།
གཉིས་པ་མིང་གི་རྣམ་གྲངས་འཆད་པ་ལ། དེ་དག་ཉིད་དུས་གཏམ་གཞི་དང༌།།
ངེས་པར་འབྱུང་བཅས་གཞི་དང་བཅས། །གང་དག་ཟག་བཅས་ཉེར་ལེན་པའི། །ཕུང་
པོའང་དེ་དག་འཐབ་བཅས་ཀྱང༌། །སྡུག་བསྔལ་ཀུན་འབྱུང་འཇིག་རྟེན་དང༌། །ལྟ་

13 གནས་དང་པོ
གནས་སྲིད་པའང་དེ་དག་ཡིན། །ཞེས་གསུངས། འདུས་བྱས་ཀྱི་མིང་གི་རྣམ་གྲངས་
ལས་གཞི་དང་བཅས་པ་ནི་རྒྱུ་དང་བཅས་པ་ཡིན་ལ། འོ་ན། མ་འོངས་མི་སྐྱེ་བའི་ཆོས་
ཅན་དུ་གྱུར་པའི་མྱུ་གུ་ལྟ་བུ་རྒྱུ་དང་བཅས་པ་ཡིན་ནམ་ཞེ་ན་དེ་ལ་སྐྱེད་བྱེད་ཀྱི་རྒྱུ་ཙམ་
ཡོད་ཀྱང་རྒྱུ་མ་ཚང་བ་མེད་པ་ཡོད་པ་མིན་ནོ། །ཟག་བཅས་ཀྱི་མིང་གི་རྣམས་གྲངས་
ལ་ཉེར་ལེན་གྱི་ཕུང་པོ་སོགས་བདུན་བཞག་ལ་དེའི་ཕྱིར་དེ་དག་དོན་གཅིག་ཏུ་ཁས་བླང་
དགོས་པས། ཀ་བ་དང་བུམ་པ་སོགས་ཀྱང་སྲིད་པ་ཡིན་པས་འཁོར་བར་འདོད་དགོས་
ལ་དེ་བས་ན་འཁོར་བ་ནི་རྒྱུད་ཀྱིས་བསྡུས་པའི་ཉེར་ལེན་གྱི་ཕུང་པོ་ལྔ་པོ་ཙམ་དུ་མི་ཟད་
པས་ཟག་བཅས་ཐམས་ཅད་དོ། །ཉོན་མོངས་གཞན་གྱི་གནས་ཟག་བཅས་ཀྱི་མིང་གི་
རྣམ་གྲངས་སུ་མི་བརྗོད་པར་ལྟ་གནས་དེར་འཇོག་པ་ནི། སློབ་དཔོན་གང་སྤེལ་གྱིས།
དུས་ཀུན་པ་དང་ཐམས་ཅད་ལ། །རྣམ་གྲངས་མེད་དང་མི་གཡོ་བ། །ལྟ་ཡིན་དེ་ལྟར་
ཆགས་སོགས་དང༌། །མ་རིག་པ་དང་ཐེ་ཚོམ་མིན། །ཞེས་གསུངས་པ་ལྟར་དང་། འདོད་
ཆགས་དང་ཞེ་སྡང་དང་ང་རྒྱལ་རྣམས་ཉོན་མོངས་རང་མཚན་པ་ཡིན་པ་ནི་དམིགས་པ་
ཡིད་དུ་འོང་བ་དང་ཡིད་དུ་མི་འོང་བ་དང་སེམས་མཐོ་བར་བྱེད་པའི་ཡུལ་ལ་སོ་སོར་
དམིགས་པ་རིས་སུ་ཆད་ནས་འཇུག་པས་ཡིན་ནོ། །ལྟ་གནས་དང་ཟག་བཅས་མིང་གི་
རྣམ་གྲངས་ཡིན་པ་ལས་ན་ཟག་བཅས་ཡིན་ན་རང་ཉིད་ལ་ལྟ་བ་ཉོན་མོངས་ཅན་གྱིས་
དམིགས་ཤིང་རྒྱས་པར་འགྱུར་བ་དགོས་ལ། འོ་ན། འདོད་པའི་སྒོམ་སྤང་གཟུགས་
རྒྱུད་ཀྱིས་མ་བསྡུས་པ་རྣམས་དང་རྒྱུད་ཀྱིས་བསྡུས་ཀྱང་ཉོན་མོངས་ཅན་མིན་པ་རྣམས་
ལའང་ལྟ་བ་ཉོན་མོངས་ཅན་གྱིས་དམིགས་ཤིང་རྒྱས་པར་འགྱུར་བ་ཡིན་པར་ཐལ། དེ་
དག་ཟག་བཅས་ཡིན་པའི་ཕྱིར། འདོད་མི་ནུས་ཏེ། གནས་ལྔ་པའི་མཆིམས་འཛོད་

མཛུབ་ཁྲིད། 14
ལས༑ “འདོད་པའི་སྒོམ་སྤང་གི་གཟུགས་རྒྱུད་ཀྱིས་བསྡུས་པ་ཉོན་མོངས་ཅན་ཡིན་
ན་འདོད་པ་རང་སའི་བདེན་པ་དང་པོ་གཉིས་ཀྱི་ཀུན་འགྲོ་གཉིས་དང་སྒོམ་སྤང་དང་བསམ་
གཏན་དང་པོའི་ཉེར་བསྡོགས་དང་སྒོམ་ལམ་ཟག་མེད་དང་སེམས་ལྔའི་ཡུལ་དུ་འགྱུར་
ལ༑ སེམས་ལྔ་ལས་དང་པོ་གསུམ་ཕྲ་རྒྱས་དང་ཕྱི་མ་གཉིས་སྒོམ་ལམ་ཟག་བཅས་ཟག་
མེད་ཡིན་པ་ལ་ཕྲ་རྒྱས་མ་ཡིན་པས་བདེན་པ་དང་པོ་གཉིས་ཀྱི་ཀུན་འགྲོ་བཅུ་གཅིག་དང་
སྒོམ་སྤང་བཞི་སྟེ་ཕྲ་རྒྱས་བཅོ་ལྔ་རྒྱས་པར་འགྱུར་ཞིང་། རྒྱུད་ཀྱིས་བསྡུས་ཀྱང་ཉོན་
མོངས་ཅན་མ་ཡིན་པ་དང་རྒྱུད་ཀྱིས་མ་བསྡུས་པ་ཐམས་ཅད་ལ་སྒོམ་སྤང་བཞི་པོ་ཁོ་ན་
རྒྱས་སོ་ཞེས་ཤེས་པར་བྱའོ།།”ཞེས་དེ་དག་ལ་སྒོམ་སྤང་བཞི་པོ་ཁོ་ན་རྒྱས་པར་གསུངས་
པའི་ཕྱིར་ཞེ་ན། འདིའི་ལན་གདབ་ཚུལ་སྔོན་མི་ཉག་མཁས་དབང་རྒན་བློ་བཟང་དང་
མཉམ་བགྲོ་གླེང་སྐབས་ཁོང་གིས་སྒོམ་སྤང་བཞི་པོ་ཁོ་ན་ཞེས་པས་ལྟ་བ་བཀག་པ་མིན་
པ་དང་ཁོ་ནའི་སྒྲས་ལྟ་མིན་ལྔའི་ནང་ནས་ཐེ་ཚོམ་དོར་བའི་སྒོམ་སྤང་བཞི་པོ་ཁོ་ན་རྒྱས་
ཞེས་པའི་དོན་ཡིན་པར་གསུངས། འོན་ཀྱང་གོང་གི་མཆིམས་མཛོད་ཀྱི་གསུང་གི་ནུས་
པས་ཕྲ་རྒྱས་བཅོ་ལྔ་པོ་དེ་ལས་སྒོམ་སྤང་བཞི་པོ་ཁོ་ན་རྒྱས་པའང་ཐོན་པ་ལྟ་བུར་སྣང་
ངོ་༑འདུས་བྱས་ཆོས་རྣམས་དེ་དག་ཀྱང༌། །ཞེས་རྒྱུ་རྐྱེན་དུ་མ་འདུས་ཤིང་ཕྲད་
ནས་བྱས་པས་ན་འདུས་བྱས་དང་། ཆོས་ནི་རྣམ་བཤད་རིགས་པར། ཆོས་ནི་ཤེས་
བྱ་ལམ་དང་ནི། །མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་གསུང་རབ་
དང༌༑ ༑འབྱུང་འགྱུར་ངེས་དང་ཆོས་ལུགས་ལའོ། །ཞེས་དོན་བཅུ་ལ་འཇུག་པར་
གསུངས་པ་ལས་འདིར་ཤེས་བྱ་རང་གི་མཚན་ཉིད་འཛིན་པའི་ཆོས་རྣམས་སོ། །གནས་
དང་པོ་དང་གཉིས་པས་ཟག་བཅས་དང་ཟག་མེད་སྤྱིར་བསྟན་པ་དང༌། དེ་ཡང་གནས་

15
གནས་དང་པོ
དང་པོར་ཕུང་པོ་ལྔ་ཁམས་བཅོ་བརྒྱད་སྐྱེ་མཆེད་བཅུ་གཉིས་ཏེ་ཟག་བཅས་ཟག་མེད་ཀྱིས་
བསྡུས་པའི་ཕུང་ཁམས་སྐྱེ་མཆེད་རྣམས་བསྟན་ཅིང་། གནས་གཉིས་པར་དབང་པོ་ཉེར་
གཉིས་ཏེ་ཟག་བཅས་ཀྱི་དབང་པོ་བཅུ་དགུ་དང་ཟག་མེད་ཀྱི་དབང་པོ་གསུམ་བསྟན།
གནས་གསུམ་པར་འཇིག་རྟེན་གྱི་ཁམས་དང་འགྲོ་བ་ལྔ་དང་སྐྱེ་གནས་དང་རྟེན་འབྲེལ་
བཅུ་གཉིས་བསྟན། གནས་བཞི་པར་སྣོད་བཅུད་ཀྱི་འཇིག་རྟེན་གྱི་རྒྱུ་ལས་ཀྱི་རྣམ་བཞག་
བསྟན༑ གནས་ལྔ་པར་འཁོར་བའི་སྣོད་བཅུད་རང་རྒྱུ་ལས་ཙམ་གྱིས་འགྲུབ་མི་ནུས་
པར་ཉོན་མོངས་ལ་རག་ལུས་པ་བསྟན། གནས་དྲུག་པར་ཉོན་མོངས་སྤོང་བྱེད་ཀྱི་ལམ་
བསྟན༑ གནས་བདུན་པར་ལམ་གྱི་བྱེ་བྲག་ཡེ་ཤེས་བསྟན། གནས་བརྒྱད་པར་སངས་
རྒྱས་ཀྱི་ཡོན་ཏན་རྒྱས་པར་བཤད་དོ། །
གསུམ་པ་ཕུང་པོ་ཁམས་དང་སྐྱེ་མཆེད་རྒྱས་པར་བཤད་པ་ལ་དེ་དག་གི་རང་
བཞིན་དང༌། དེ་གསུམ་གཞན་ཡང་འདིར་བསྡུ་བ་དང༌། ཁམས་ལ་རྣམ་པའི་རབ་དབྱེ་
བཤད་པ་གསུམ་གྱི་དང་པོ་ལའང་མཚན་གཞིའི་དབྱེ་བ་དང༌། མཚན་ཉིད་དང་། དགོས་
པ་དང་། གྲངས་ངེས་པ་དང་། གོ་རིམས་ངེས་པ་ལྔའོ། །དང་པོ་ལའང་ལྔ་ལས་གཟུགས་
ཀྱི་ཕུང་པོ་ཁམས་དང་སྐྱེ་མཆེད་ཀྱི་དབྱེ་བ་ལ་ཕུང་པོ་དང་། ཁམས་དང་སྐྱེ་མཆེད་དུ་
བསྟན་པ་གཉིས་ལས་དང་པོ་ལའང་མདོར་བསྟན་པ་ནི། གཟུགས་ནི་དབང་པོ་ལྔ་དང་
དོན༑ ༑ལྔ་དང་རྣམ་རིག་བྱེད་མིན་ཉིད། །ཅེས་གསུངས།
རྒྱས་པར་བཤད་པ་ལ་(དབང་པོ་ལྔ་བཤད་པ། དོན་ལྔ་བཤད་པ། རིག་བྱེད་
མ་ཡིན་པ་འཆད་པ།) གསུམ་ལས། དེ་དག་འཆད་པ་ལ། དེ་དག་རྣམས་ཀྱི་རྣམ་
ཤེས་རྟེན། །མིག་ལ་སོགས་གཟུགས་དང་བ་རྣམས། །གཟུགས་རྣམ་གཉིས་དང་རྣམ་

16མཛུབ་ཁྲིད།
ཉི་ཤུ། །སྒྲ་ནི་རྣམ་པ་བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་བཅུ་
གཅིག་བདག་ཉིད་དོ། །གཡེངས་དང་སེམས་མེད་པ་ཡི་ཡང༌། །དགེ་དང་མི་དགེ་རྗེས་
འབྲེལ་གང༌། །འབྱུང་བ་ཆེ་རྣམས་རྒྱུར་བྱས་པ། །དེ་ནི་རྣམ་རིག་བྱེད་མིན་བརྗོད།།
འབྱུང་བ་དག་ནི་ས་ཁམས་དང༌། །ཆུ་དང་མེ་དང་རླུང་ཁམས་རྣམས། །འཛིན་པ་ལ་
སོགས་ལས་སུ་གྲུབ། །སྲ་གཤེར་དྲོ་ཉིད་གཡོ་བ་རྣམས། །འཇིག་རྟེན་གྱི་ནི་ཐ་སྙད་
དུ༑ ༑ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོགས་ཁམས། །ཉིད་
ཡིན་དེ་དག་འདྲ་བའང་ཡིན། །ཞེས་གསུངས། གཟུགས་ཀྱི་ཕུང་པོ་ལ་དབྱེ་ན། དབང་
པོ་ལྔ དོན་ལྔ། རྣམ་པར་རིག་བྱེད་མིན་པའི་གཟུགས་ཏེ་བཅུ་གཅིག་དང་དེ་བཅུ་གཅིག་
པོ་དེར་མ་བསྡུས་པའི་གཟུགས་ཕུང་ནི་མེད་དོ། །མིག་གི་རྣམ་ཤེས་སོགས་རྣམ་ཤེས་
ལྔ་པོ་ཡུལ་ལྔ་ལ་རང་དབང་དུ་འཇུག་པར་བྱེད་པའི་གཟུགས་ཅན་དབང་པོ་དང་བ་ལྔ་པོ་
རྣམས་མིག་གི་དབང་པོ་དང་རྣ་བའི་དབང་པོ་སོགས་ཡིན་ལ། དེ་དག་རིམ་བཞིན་གཟུགས་
མཐོང་བ་ལ་དབང་བྱེད་པ་དང་སྒྲ་ཐོས་པ་ལ་དབང་བྱེད་པ་སོགས་ཀྱིས་དབང་པོ་ཞེས་
བྱའོ༑ ༑མིག་ཤེས་ཀྱི་གཟུང་བྱ་ཡང་མིག་ཤེས་ཀྱི་ཡུལ་ཀུན་ལ་མི་བྱ་ཡི། ཐུན་མོང་
མིན་པའི་བདག་རྐྱེན་མིག་དབང་གི་ལག་རྗེས་ལས་མིག་ཤེས་ཀྱི་ཡུལ་དུ་སོང་བ་རྣམས་
ལ་འཇོག་ལ། དེ་ཡང་གཟུགས་ཀྱི་སྐྱེ་མཆེད་ཀྱི་སྟེང་གི་མཚན་ཉིད་སྐྱེ་སོགས་ལྟ་བུ་མིག་
ཤེས་ལ་མིག་དབང་གིས་བདག་རྐྱེན་བྱེད་པའི་ལག་རྗེས་ལས་གཟུགས་ཡུལ་དུ་སོང་བ་
ན་ཞར་ལ་ཡུལ་དུ་སོང་བ་ཡིན་པས་དེ་དག་ལྡན་མིན་འདུ་བྱེད་དང་ཆོས་ཁམས་ཡིན་ཀྱང་
མིག་ཤེས་ཀྱི་གཟུང་བྱ་མིན་ནོ། །དེ་བཞིན་དུ་སྣ་ཤེས་ཀྱི་བསྣམ་བྱ་སོགས་ལའང་རིགས་
བསྒྲེ་འོ། །འོ་ན་དབང་ཤེས་ཀྱི་ཐུན་མོང་མིན་པའི་བདག་རྐྱེན་གཟུགས་ཅན་དང་བ་རྣམས་

17 གནས་དང་པོ།
ཤིན་ལྐོག་ཡིན་ནམ་ཞེ་ན། འགའ་ཞིག་གིས་ཤིན་ཏུ་ལྐོག་གྱུར་དུ་འདོད་ཀྱང་དེ་དག་ཤིན་
ཏུ་ལྐོག་གྱུར་མིན་པར་སེམས་ཏེ། རྒྱུ་ཁྱད་པར་ཅན་སྒྲུབ་པའི་འབྲས་རྟགས་དཔེར་ན།
གཟུགས་འཛིན་དབང་མངོན་སོགས་དབང་མངོན་ལྔ་པོ་རེ་རེ་ནས་ཆོས་ཅན་དུ་བཟུང་
སྟེ༑ རང་གི་དམིགས་རྐྱེན་དང་དེ་མ་ཐག་རྐྱེན་ལས་གཞན་པའི་རང་གི་རྐྱེན་ཡོད་དེ།
རང་གི་དམིགས་རྐྱེན་དང་དེ་མ་ཐག་རྐྱེན་ཚང་བ་ཙམ་གྱིས་མི་སྐྱེ་ཞིང་རེས་འགའ་སྐྱེ་བའི་
ཕྱིར་ཞེས་པའི་རིགས་པ་རྣམས་ལས་དཔོག་ནུས་པའི་ཕྱིར། མིག་གི་དབང་པོ་སོགས་
དབང་པོ་གཟུགས་ཅན་ལྔ་པོ་རང་རང་གི་དབང་རྟེན་ནང་ཡོད་ཀྱང་བདག་ཅག་གི་དབང་
ཤེས་ཀྱིས་རྟོགས་མི་ནུས་ལ། དབང་པོ་ལྔ་པོ་དེ་དག་གི་དབྱིབས་ཀྱང་གནས་དང་པོའི་
རང་འགྲེལ་ལས། “ཡང་མིག་གི་དབང་པོ་ལ་སོགས་པ་འདི་དག་གི་རྡུལ་ཕྲ་རབ་རྣམས་
ཇི་ལྟར་གནས་ཤེ་ན། རེ་ཞིག་མིག་གི་རྡུལ་ཕྲ་རབ་རྣམས་ནི་མིག་གི་འབྲས་བུ་ལ་གོ་སྙོད་
ཀྱི་མེ་ཏོག་བཞིན་དུ་གནས་ཏེ། ཁ་དོག་དང་བས་བཀབ་པས་ན་གྱེས་པར་མི་འགྱུར་རོ།།
གཞན་དག་ན་རེ་གོང་བུ་གཞན་དུ་བླ་འོག་ན་གནས་ཏེ། ཤེལ་བཞིན་དུ་དང་བའི་ཕྱིར་
ཕན་ཚུན་མི་སྒྲིབ་བོ་ཞེས་ཟེར་རོ། །རྣ་བའི་དབང་པོའི་རྡུལ་ཕྲ་རབ་རྣམས་ནི་རྣ་བའི་འབྲུག་
གི་ནང་ན་གནས་སོ། །སྣའི་དབང་པོའི་རྡུལ་ཕྲ་རབ་རྣམས་ནི་མཚུལ་པའི་ནང་ན་གནས་
ཏེ༑ དབང་པོ་དང་པོ་གསུམ་ནི་ཕྲེང་བ་བཞིན་དུ་གནས་སོ། །ལྕེའི་དབང་པོའི་རྡུལ་ཕྲ་
རབ་རྣམས་ནི་ཟླ་བ་ཁམ་པ་ལྟ་བུ་ཡིན་ཏེ། ལྕེའི་དབུས་ན་སྐྲའི་རྩེ་མོའི་ཁྱོན་ཙམ་ཞིག་
ལྕེའི་དབང་པོའི་རྡུལ་ཕྲ་རབ་དག་གིས་མ་ཁེབས་སོ། །ཞེས་གྲག་གོ །ལུས་ཀྱི་དབང་
པོའི་རྡུལ་ཕྲ་རབ་རྣམས་ནི་ལུས་བཞིན་དུ་གནས་སོ།། ” ཞེས་དང་མཆིམས་མཛོད་ལས་
ཀྱང་འདི་དང་མཐུན་པར་བྱུང་བ་ལྟར་རོ། །རྩ་བའི་ཁ་དོག་དང་ཡན་ལག་གི་ཁ་དོག་

18མཛུབ་ཁྲིད།
གི་ཁྱད་པར་ནི། སྔོ་སེར་དཀར་དམར་བཞི་པོ་རྣམས་ནི་ཁ་དོག་གཞན་དང་འདྲེས་ནས་
བྱུང་བ་མིན་པར་ཁ་དོག་དེ་དག་རང་རང་གི་རྣམ་པར་དང་པོ་ནས་ཡོད་པས་རྩ་བའི་ཁ་
དོག་ཞེས་བྱ་ལ། ཡན་ལག་གི་ཁ་དོག་ནི་ཁ་དོག་དུ་མ་འདྲེས་ནས་བྱུང་བ་དཔེར་ན་སྔོ་
སྐྱ་སེར་སྐྱ་ལྗང་ཁུ་ལྟ་བུ་རྣམས་སོ། །སྒྲ་བརྒྱད་ལས་དཔེར་ན་སྐྱེས་བུས་ཕེག་རྡོབ་པའི་
སྒྲ་དང་ཚིག་རྩུབ་སྨྲ་བའི་ངག་ལྟ་བུ་ཟིན་པའི་འབྱུང་བ་ལས་བྱུང་བའི་སྒྲ་ཡིན་ལ། སྤྲུལ་
པའི་གང་ཟག་གི་ཕེག་རྡོབ་པའི་སྒྲ་ལྟ་བུ་རྒྱུད་དང་མ་འབྲེལ་བར་སྤྲུལ་པའི་དབང་དུ་བྱས་
ན་མ་ཟིན་པའི་འབྱུང་བ་ལས་བྱུང་བ་དང་རྒྱུད་དང་འབྲེལ་བར་སྤྲུལ་པའི་དབང་དུ་བྱས་
ན་ཟིན་པའི་འབྱུང་བ་ལས་བྱུང་བ་ཡིན་ནོ། །འབྱུང་འགྱུར་རེག་བྱ་བདུན་གྱི་ནང་དུ་གྲང་
བ་སྨོས་ལ་དྲོ་བ་མི་སྨོས་པ་ནི་སྐོམ་པའི་རེག་བྱ་ལྟ་བུ་དྲོ་བའི་རེག་བྱ་ཡིན་པས་དྲོ་བ་ལོགས་
སུ་མི་སྨོས་པ་ཡིན་ནོ། །རྣམ་པར་རིག་བྱེད་མིན་པའི་གཟུགས་དེ་ལ་ཁྱད་པར་དུ་མ་ཡོད་
དེ༑ སེམས་གཞན་དུ་གཡེང་བའི་སྐབས་དང༌། སེམས་མེད་པའི་གནས་སྐབས་འདུ་
ཤེས་མེད་པའི་སྙོམས་འཇུག་དང་འགོག་པའི་སྙོམས་འཇུག་གཉིས་ཀྱིའང་རྗེས་སུ་བྱེད་
པ་དང་། དགེ་བ་དང་མི་དགེ་བ་གང་རུང་ཡིན་པ་དང༌། རྒྱུན་མཆོག་ཏུ་རྗེས་སུ་འབྲེལ་
བ་དང༌། འབྱུང་བ་ཆེན་པོ་བཞི་པོས་རྒྱུ་བྱས་པ་འོ། །འདི་ལ་སློབ་དཔོན་འདུན་བཟང་
གིས༑ འདི་ལ་མ་ཚང་བསྟན་བཅོས་འགལ། །ཉམས་དང་དེ་མིན་དེ་ཉིད་ཐལ། །ཡང་
སྒྲ་ལྷག་བརྗོད་ཁྱད་པར་དུ། །བྱ་བ་ཁྱད་པར་མ་བྱས་སོ། །ཞེས་པའི་རིགས་པས་སུན་
འབྱིན་པར་མཛད་ཅིང་འདུན་བཟང་རང་ལུགས་ལ། བྱས་པ་དང་ཡང་མི་འདྲ་བའི།།
སེམས་པའང་སེམས་མེད་པ་ལ་གང༌། །ལུང་བསྟན་ཐོགས་པ་མེད་པའི་གཟུགས། །དེ་
ནི་རྣམ་རིག་བྱེད་མིན་འདོད། །ཅེས་རྣམ་པར་རིག་བྱེད་མིན་པའི་གཟུགས་ཀྱི་ཁྱད་པར་

19 གནས་དང་པོ།
འཇོག་པར་བྱེད་དོ། །གཡེང་དང་སེམས་མེད་པ་ཡི་ཡང༌། །ཞེས་སོགས་གསུངས་པ་
ནི་འདོད་པའི་སས་བསྡུས་ཀྱི་རྣམ་པར་རིག་བྱེད་མིན་པའི་གཟུགས་ཀྱི་ཁྱད་པར་གཙོ་བོར་
བསྟན་པ་ཡིན་ཅིང་། དེ་ཡང་འདོད་པའི་རྣམ་རིག་མིན་པའི་གཟུགས་སོ་ཐར་གྱི་སྡོམ་
པ་དང་བར་མའི་ཚུལ་ཁྲིམས་དང་སྡོམ་མིན་རྣམས་སེམས་གཡེང་བ་དང་སེམས་མེད་
ཀྱི་སྐབས་གཉིས་ཀར་ཡོད་པ་ལྟ་བུའོ། །རྒྱུན་དུ་རྗེས་སུ་འབྲེལ་བ་ཞེས་པས་ཐོབ་ནས་
མ་བཏང་གི་བར་བར་སྐབས་སུ་རྒྱུན་ཆད་པ་གཅོད་ལ་འདིར་རིག་བྱེད་མིན་པའི་གཟུགས་
ཀྱི་ངོ་བོ་ཙམ་ངོས་འཛིན་པ་ཡིན་གྱི་ཁྱབ་མཐའ་བཟུང་བ་ནི་མིན་ཏེ། དེ་ལྟར་ཡིན་ན་
འདུན་བཟང་གི་སྐྱོན་འཕངས་པ་གསུམ་པ་འཇུག་པའི་ཕྱིར། དེས་ན་གཡེང་དང་སེམས་
མེད་པ་ཡི་ཡང༌། །ཞེས་སོགས་ཀྱིས་འདོད་པའི་སས་བསྡུས་ཀྱི་རིག་བྱེད་མིན་པའི་གཟུགས་
སོ་ཐར་གྱི་སྡོམ་པ་ལ་སོགས་པ་ལྟ་བུའི་དབང་དུ་བྱས་ཏེ་རིག་བྱེད་མིན་པའི་གཟུགས་ཀྱི་
ངོ་བོ་འཇོག་པ་ཡིན་པས་སྐྱོན་མེད་དོ། །གསུང་རབ་ལས་ས་ཆུ་མེ་རླུང་བཞི་པོ་ལུས་ཤེས་
ཀྱི་རེག་བྱ་དང་ཁ་དོག་རྣམས་མིག་ཤེས་ཀྱི་གཟུང་བྱར་གསུངས་པ་ལྟར། དེ་རྣམས་དབང་
པོ་སོ་སོའི་ཡུལ་སོ་སོར་ངེས་པས་འགལ་བ་ཡིན་ལ། འོན་ཀྱང་འཇིག་རྟེན་གྱི་ཐ་སྙད་
དམ་ཁ་ངག་ལ་གྲགས་པའི་ས་ཆུ་མེ་རླུང་ནི་གསུང་རབ་ལ་ཐུན་མོང་མིན་པར་གྲགས་པ་
དང་མི་གཅིག་སྟེ། འཇིག་རྟེན་གྱི་ཐ་སྙད་ལ་ས་སོགས་བཞིའི་ཁ་དོག་དང་དབྱིབས་ལའང་
ས་སོགས་སུ་གྲགས་པའི་ཕྱིར།
གཉིས་པ་དེ་ཁམས་དང་སྐྱེ་མཆེད་དུ་བསྟན་པ་ལ། དབང་དོན་དེ་དག་ཁོ་ན་ལ།།
སྐྱེ་མཆེད་དང་ནི་ཁམས་བཅུར་འདོད། །ཞེས་གསུངས། འདི་ཡན་དབང་པོ་ལྔ་དོན་
ལྔ་རྣམ་པར་རིག་བྱེད་མིན་པའི་གཟུགས་ཏེ་གཟུགས་བཅུ་གཅིག་བཤད་ཟིན་པས་གཟུགས་

མཛུབ་ཁྲིད། 20
ཕུང་བཤད་ཟིན་པ་ཡིན་ནོ། །
ོ— གཉིས་པ་གཟུགས་སེམས་ལས་གཞན་པའི་ཕུང་པོ་ཁམས་དང་སྐྱེ་མཆེད་བཤད་
པ་ལ། ཚོར་བ་མྱོང་བའོ་འདུ་ཤེས་ནི། །མཚན་མར་འཛིན་པའི་བདག་ཉིད་དོ། །འདུ་
བྱེད་ཕུང་པོ་བཞི་ལས་གཞན། །དེ་གསུམ་རྣམ་རིག་བྱེད་མིན་དང༌། །འདུས་མ་བྱས་
རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཤེས་བྱ། །ཞེས་གསུངས། འདུ་ཤེས་
ནི་མཚན་མར་འཛིན་པའི་བདག་ཉིད་དང་། མཚན་མར་འཛིན་པའང་རང་ཡུལ་གྱི་གནས་
ཚུལ་ལས་གཞན་དུ་མཚན་མ་འཛིན་དགོས་པ་མེད་པས། མཚན་མར་འཛིན་པའི་དོན་
ནི་ཡུལ་གྱི་སྤུ་རིས་འབྱེད་པའི་འཛིན་སྟངས་ལ་འཇོག་ཅིང་དཔེར་ན་སེམས་ཀྱིས་བཟང་
བ་དང་ངན་པ་ལ་སོགས་པ་འཛིན་པ་འདུ་ཤེས་ཀྱི་བྱེད་ལས་ཡིན་པ་ལྟ་བུའོ། །འདུ་བྱེད་
ཀྱི་ཕུང་པོ་ལ་མཚུངས་ལྡན་འདུ་བྱེད་ཀྱི་ཕུང་པོ་དང་དེ་མིན་པའི་འདུ་བྱེད་ཀྱི་ཕུང་པོ་གཉིས་
ལས་དང་པོ་ལ་སེམས་བྱུང་ཞེ་བཞི་དང་གྲུབ་མཐའ་གོང་མ་ལྟར་ན་སེམས་བྱུང་ཞེ་དགུ་
ཡོད་དོ། །གཟུགས་ཀྱི་ཕུང་པོ་ཚོར་བའི་ཕུང་པོ་འདུ་ཤེས་ཀྱི་ཕུང་པོ་རྣམ་པར་ཤེས་པའི་
ཕུང་པོ་སྟེ་ཕུང་པོ་གཞན་བཞི་པོ་ལས་གཞན་པའི་འདུས་བྱས་ལ་འདུ་བྱེད་ཀྱི་ཕུང་པོ་ཡིན་
དགོས་སོ། །འདི་ཡན་ཁམས་བཅོ་བརྒྱད་ལས་གཟུགས་ཅན་གྱི་ཁམས་བཅུ་བཤད་ཟིན་
ཞིང་ཆོས་ཁམས་འཆད་བཞིན་པ་དང་སེམས་ཁམས་བདུན་འཆད་འགྱུར་ཡིན་ལ། ཚོར་
བ་དང་འདུ་ཤེས་དང་འདུ་བྱེད་ཀྱི་ཕུང་པོ་དང་རྣམ་པར་རིག་བྱེད་མིན་པའི་གཟུགས་དང་
འདུས་མ་བྱས་ཏེ་ལྔར་ཆོས་ཁམས་ལྔ་ཞེས་གྲགས་ཤིང་འདི་དག་ལ་ཆོས་ཀྱི་སྐྱེ་མཆེད་
ཞེས་ཀྱང་བརྗོད་དོ། །
གསུམ་པ་རྣམ་ཤེས་ཀྱི་ཕུང་པོ་དང་སྐྱེ་མཆེད་དང་ཁམས་ཀྱི་རྣམ་པར་བཞག་པ་

21 གནས་དང་པོ།
ལ༑ རྣམ་ཤེས་སོ་སོར་རྣམ་རིག་པ། །ཡིད་ཀྱི་སྐྱེ་མཆེད་ཀྱང་དེ་ཡིན། །ཁམས་བདུན་
དག་ཏུའང་འདོད་པ་སྟེ། །རྣམ་པར་ཤེས་པ་དྲུག་དང་ཡིད། །དྲུག་པོ་འདས་མ་ཐག་
པ་ཡི། །རྣམ་ཤེས་གང་ཡིན་དེ་ཡིད་དོ། །དྲུག་པའི་རྟེན་ནི་རབ་བསྒྲུབ་ཕྱིར། །ཁམས་
ནི་བཅོ་བརྒྱད་དག་ཏུ་འདོད། །ཅེས་གསུངས། རྣམ་ཤེས་ནི་རྒྱལ་པོ་ལྟར་སེམས་བྱུང་
གི་ལས་ཐམས་ཅད་ལ་མཉམ་པོར་ཁྱབ་བྱེད་དུ་ཡོད་ལ་ལས་བྱེ་བྲག་པ་ཞིག་ལ་དམིགས་
བསལ་གྱིས་ཕྱོགས་པ་མིན་པའོ །ཡིད་དབང་གིས་ཐུན་མོང་མིན་པའི་བདག་རྐྱེན་བྱས་
པ་ལས་དྲུག་པ་ཡིད་ཀྱི་རྣམ་ཤེས་སྐྱེ་བ་དང་དེས་ཐུན་མོང་བའི་བདག་རྐྱེན་བྱས་པ་ལས་
རྣམ་ཤེས་དང་པོ་ལྔ་སྐྱེ་བ་ཡིན་པ་ཡང༌། དྲུག་པོ་འདས་མ་ཐག་པ་ཡི། །རྣམ་ཤེས་གང་
ཡིན་དེ་ཡིད་དོ། །ཞེས་པས་བསྟན།
བཞི་པ་མདོར་བསྡུས་པའི་དོན་ནི། ཕུང་པོ་དང་ནི་སྐྱེ་མཆེད་དང་། །ཁམས་
གཅིག་གིས་ནི་ཐམས་ཅད་བསྡུས། །རང་གི་ངོ་བོ་ཉིད་ཀྱིས་ཏེ། །གཞན་གྱི་དངོས་དང་
མི་ལྡན་ཕྱིར། །ཞེས་གསུངས། གཟུགས་ཀྱི་ཕུང་པོ་དང་ཡིད་ཀྱི་སྐྱེ་མཆེད་དང་ཆོས་
ཁམས་གསུམ་དུ་ཆོས་ཐམས་ཅད་བསྡུ་ཚུལ་ནི་རྒྱུ་དང་འབྲས་བུའི་ཚུལ་གྱིས་བསྡུ་ཚུལ་
གང་ཡང་མིན་པར་དེ་དག་ཅི་རིགས་པ་ཡིན་པའི་སྒོ་ནས་བསྡུ་བ་འོ། །
ལྔ་པ་ཁམས་མང་བར་ཐལ་བའི་རྩོད་པ་སྤང་བ་ནི། མིག་ལ་སོགས་པ་གཉིས་
མོད་ཀྱི། །རིགས་དང་སྤྱོད་ཡུལ་རྣམ་པར་ཤེས། །འདྲ་བའི་ཕྱིར་ན་ཁམས་གཅིག་ཉིད།།
མཛེས་བྱའི་ཕྱིར་ན་གཉིས་བྱུང་ངོ། །ཞེས་གསུངས། མིག་དང་རྣ་བ་དང་སྣའི་དབང་
པོ་དག་གཉིས་གཉིས་སུ་ཡོད་པའི་ཕྱིར་ཁམས་ཉེར་གཅིག་ཏུ་གྱུར་རོ་ཞེ་ན་མིན་ཏེ། དེ་
དག་སོ་སོར་རིགས་འདྲ་བ་དང་སྤྱོད་ཡུལ་འདྲ་བ་དང་འབྲས་བུ་རྣམ་ཤེས་གཅིག་སྐྱེ་བ་

མཛུབ་ཁྲིད། 22
འདྲ་བས་ན་མིག་ལ་སོགས་པ་རྣམས་ཁམས་རེར་བསྟན་པ་ཡིན་ནོ། །
གཉིས་པ་མཚན་ཉིད་བསྟན་པ་ལ། སྤུངས་དང་སྐྱེ་སྒོ་རིགས་ཀྱི་དོན། །ཕུང་
པོ་སྐྱེ་མཆེད་ཁམས་རྣམས་ཡིན། །ཞེས་གསུངས།
གསུམ་པ་དེ་དག་བསྟན་པའི་དགོས་པ་ནི། རྨོངས་དབང་འདོད་རྣམ་གསུམ་གྱི་
ཕྱིར༑ ༑ཕུང་པོ་ལ་སོགས་གསུམ་བསྟན་ཏོ །ཞེས་གསུངས།
བཞི་པ་གྲངས་ངེས་པ་ནི། རྩོད་པའི་རྩ་བར་གྱུར་པ་དང༌། །འཁོར་བའི་རྒྱུ་
ཕྱིར་རིམ་རྒྱུའི་ཕྱིར། །སེམས་བྱུང་རྣམས་ལས་ཚོར་བ་དང༌། །འདུ་ཤེས་ལོགས་ཤིག་
ཕུང་པོར་བཞག །ཕུང་པོ་དག་ཏུ་འདུས་མ་བྱས། །དོན་དུ་མི་རུང་ཕྱིར་མ་བཤད། །ཅེས་
གསུངས།
ལྔ་པ་གོ་རིམ་ངེས་པ་ལ། རིམ་ནི་རགས་དང་ཀུན་ཉོན་མོངས། །སྣོད་སོགས་
འདོད་ཁམས་ཇི་བཞིན་ནོ། །ད་ལྟའི་དོན་ཕྱིར་དང་པོ་ལྔ། །འབྱུང་བ་ལས་གྱུར་དོན་
ཕྱིར་བཞི། །གཞན་ནི་ཆེས་རིང་མྱུར་འཇུག་ཕྱིར། །ཡང་ན་ཇི་ལྟར་གནས་བཞིན་རིམ།།
བྱེ་བྲག་དོན་དང་གཙོ་བོའི་ཕྱིར། །ཆོས་མང་བ་དང་མཆོག་བསྡུས་ཕྱིར། །གཅིག་ནི་
གཟུགས་ཀྱི་སྐྱེ་མཆེད་དང་། །གཅིག་ནི་ཆོས་ཞེས་བྱ་བར་བརྗོད། །ཅེས་གསུངས།
གཟུགས་ཕུང་ནི་གཟུགས་ཀྱི་སྐྱེ་མཆེད་སོགས་བཅུ་གཅིག་ལས་ཕལ་ཆེ་བ་ཐོགས་བཅས་
ཡིན་པས་ཕུང་པོ་གཞན་བཞི་ལས་རགས་པར་བཞག་གོ །
ོང་གཉིས་པ་དེ་དག་གཞན་ཡང་འདིར་བསྡུ་བ་ལ་གཉིས་ལས་ཕུང་པོའི་མིང་ཅན་
ཕུང་པོར་བསྡུ་བ་ནི། ཆོས་ཀྱི་ཕུང་པོ་བརྒྱད་ཁྲི་དག །གང་རྣམས་ཐུབ་པའི་གསུང་དེ་
དག ༑ཚིག་གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། །ཁ་

23 གནས་དང་པོ།
ཅིག་བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན། །སྤྱོད་པ་རྣམས་
ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་གསུངས། སློབ་དཔོན་
རང་ལུགས་ལ། ཉོན་མོངས་ལ་སྤྱོད་པ་བརྒྱད་ཁྲི་ཡི་ཡ་གྱལ་རེའི་གཉེན་པོ་བསྟན་པའི་
གསུང་རབ་དེ་ཆོས་ཕུང་གཅིག་གི་ཚད་དུ་བཞག་གོ
གཉིས་པ་དེ་གཞན་ལ་སྦྱར་བ་ནི། དེ་བཞིན་གཞན་ཡང་ཅི་རིགས་པར། །ཕུང་
པོ་སྐྱེ་མཆེད་ཁམས་རྣམས་ནི། །རང་གི་མཚན་ཉིད་ལེགས་དཔྱད་དེ། །ཇི་སྐད་བཤད་
པར་བསྡུ་བར་བྱ། །བུ་ག་ནམ་མཁའི་ཁམས་ཞེས་བྱ། །སྣང་དང་མུན་པ་དག་ཡིན་
ལོ༑ ༑ཟག་དང་བཅས་པའི་རྣམ་ཤེས་ནི། །རྣམ་ཤེས་ཁམས་ཡིན་སྐྱེ་བའི་རྟེན། །ཞེས་
ཕུང་པོའི་མིང་ཅན་བཅུ་གཅིག་རྣམས་ཕུང་པོ་ལྔར་བསྡུ་བ་དང་སྐྱེ་མཆེད་ཀྱི་མིང་ཅན་ཉེར་
དགུ་སྐྱེ་མཆེད་བཅུ་གཉིས་སུ་བསྡུ་བ་དང་། ཁམས་ཀྱི་མིང་ཅན་ཞེ་བཞི་ཁམས་བཅོ་བརྒྱད་
དུ་བསྡུ་བར་བསྟན་ལ། ཁམས་དྲུག་ཅུ་རྩ་གཉིས་དང་ཕུང་པོའི་མིང་ཅན་ལ་རྙེད་གཏོང་
བརྩི་ཚུལ་ཡང་དཔྱད་དེ་ཤེས་དགོས་པ་ཡོད་དོ། །བྱེ་བྲག་སྨྲ་བའི་ལུགས་ལ་ཁམས་དྲུག་
གི་ནང་ཚན་གྱི་ནམ་མཁའི་ཁམས་ནི་གཟུགས་ཀྱི་སྐྱེ་མཆེད་ཡིན་པས་གཟུགས་ཀྱི་ཁམས་
སུ་བསྡུ་ལ། མདོ་སྡེ་པའི་ལུགས་ལྟར་ན་དེ་ལ་འདུས་བྱས་ཡིན་མི་དགོས་སོ། རྣམ་
ཤེས་ཀྱི་ཁམས་ཡང་སྲིད་པར་སྐྱེ་བ་དང་རྒ་བ་དང་ན་བ་དང་འཆི་འཕོ་བའི་རྟེན་དུ་གསུངས་
པ་ལྟར་གཙོ་བོར་གསུམ་པ་རྣམ་ཤེས་ལྟ་བུའི་ཟག་བཅས་ཀྱི་རྣམ་ཤེས་ལ་འཇོག་གོ །
གསུམ་པ། ཁམས་ལ་རྣམ་པའི་རབ་དབྱེ་བཤད་པ་ལ་བརྐྱང་ན་རབ་དབྱེ་ཉི་
ཤུ་རྩ་གཉིས་ཡོད་ཀྱང་བརྗོད་བདེ་བའི་དབང་དུ་བྱས་ནས་བསྟན་ཡོད་ལ་སོགས་པ་ལྔ་དང་།
རྟོག་བཅས་དཔྱོད་བཅས་ལ་སོགས་པའི་རྣམ་པའི་རབ་དབྱེ་དང་། དམིགས་བཅས་ལ་

མཛུབ་ཁྲིད། 24
སོགས་པ་ལྔ་དང་། བྱུང་བ་གསུམ་གྱི་རྣམ་པའི་རབ་དབྱེ་དང༌། རྫས་དང་ལྡན་པ་ལ་
སོགས་པ་ལྔ་དང་། མཐོང་སྤང་ལ་སོགས་པའི་རྣམ་པའི་རབ་དབྱེ་དང་། ལྟ་བ་དང་
ལྟ་བ་མ་ཡིན་པའི་རྣམ་པའི་རབ་དབྱེ་དང་། གཉིས་ཀྱིས་ཤེས་པར་བྱ་བ་ལ་སོགས་པ་
གསུམ་བཤད་པ་དང་བརྒྱད་དུ་བསྡུ་བར་བྱའོ། །དང་པོ་བསྟན་ཡོད་ལ་སོགས་པ་ལྔ་འཆད་
པ་ལ། བསྟན་ཡོད་འདིར་ནི་གཟུགས་གཅིག་པུ། །ཐོགས་དང་བཅས་པ་གཟུགས་ཅན་
བཅུ༑ ༑ལུང་མ་བསྟན་བརྒྱད་དེ་དག་ཉིད། །གཟུགས་སྒྲ་མ་གཏོགས་གཞན་རྣམ་གསུམ།།
འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་བཞི་འོ། །དྲི་
དང་རོ་དང་སྣ་དང་ནི། །ལྕེ་ཡི་རྣམ་ཤེས་ཁམས་མ་གཏོགས། །གཟུགས་མེད་གཏོགས་
པ་ཡིད་དང་ནི། །ཆོས་དང་ཡིད་ཀྱི་རྣམ་ཤེས་ཁམས། །དེ་གསུམ་ཟག་བཅས་ཟག་པ་
མེད༑ ༑ལྷག་མ་རྣམས་ནི་ཟག་བཅས་སོ། །ཞེས་གསུངས། བསྟན་ཡོད་ཐོགས་བཅས་
ཀྱི་གཟུགས་ལ་མིག་ཤེས་ཀྱི་གཟུང་བྱ་ཡིན་དགོས། ཁམས་བཅོ་བརྒྱད་ལས་ཐོགས་པ་
དང་བཅས་པ་ནི་གཟུགས་ཀྱི་ཁམས་ནས་རེག་བྱའི་ཁམས་བར་ལྔ་དང་མིག་གི་ཁམས་
ནས་ལུས་ཀྱི་ཁམས་བར་ལྔ་སྟེ་བཅུ་པོ་དེ་རྣམས་ཡོད་པ་ཡིན་ལ། འོ་ན། བཅུ་པོ་དེ་རྣམས་
གང་རུང་ལ་ཐོགས་བཅས་ཀྱིས་ཁྱབ་བམ། ཁྱབ་ན་མེ་ལོང་ནང་གི་བྱད་བཞིན་གྱི་གཟུགས་
བརྙན་ཆོས་ཅན། ཐོགས་བཅས་ཡིན་པར་ཐལ། གཟུགས་ཅན་གྱི་ཁམས་བཅུའི་ནང་
ཚན་ཡིན་པའི་ཕྱིར། འདོད་ན། གནས་གསུམ་པའི་མཛོད་ཤེས་བྱ་རབ་གསལ་ལས།
“ཁ་ཅིག མེ་ལོང་ནང་གི་བྱད་བཞིན་གྱི་གཟུགས་བརྙན་གཞི་མ་གྲུབ་སྟེ། དེ་གཟུགས་
ཅན་མ་ཡིན་པའི་ཕྱིར་ཏེ། ཐོགས་བཅས་ཀྱི་དེ་མ་ཡིན་པའི་ཕྱིར་ན་མ་ཁྱབ་སྟེ། དེ་བསྟན་
ཡོད་ཐོགས་མེད་ཀྱི་གཟུགས་ཡིན་པའི་ཕྱིར།’’ ཞེས་དེ་བསྟན་ཡོད་ཐོགས་མེད་ཀྱི་

25 གནས་དང་པོ།
གཟུགས་སུ་གསུངས་པ་དང་འགལ་ལ། མེ་ལོང་ནང་གི་གཟུགས་བརྙན་དེ་ཐོགས་མེད་
དུ་འདོད་ནའང་། གནས་བཞི་པར། རྣམ་གསུམ་དྲི་མེད་གཟུགས་གསུངས་དང་། །ཞེས་
པའི་ཐད་ཀྱི་མཆིམས་མཛོད་ལས་“མདོ་ལས་གནས་གསུམ་གྱི་གཟུགས་ཀྱིས་གཟུགས་
ཐམས་ཅད་བསྡུས་པ་ཡིན་ཏེ། བསྟན་དུ་ཡོད་ལ་ཐོགས་པ་དང་བཅས་པའི་གཟུགས་ཀྱང་
ཡོད༑ བསྟན་དུ་མེད་ལ་ཐོགས་པ་དང་བཅས་པའི་གཟུགས་ཀྱང་ཡོད། བསྟན་དུ་་ཡཡང་
མེད་ལ་ཐོགས་པ་ཡང་མེད་པའི་གཟུགས་ཀྱང་ཡོད་དོ།།’”ཞེས་དྲངས་པའི་མདོའི་དགོངས་
པ་དང་གཟུགས་ལ་དེ་གསུམ་ལས་མང་བ་མི་གསུངས་པའི་རྒྱུ་མཚན་ཡང་རྙེད་དགོས་
པས་དཔྱོད་ཅིག ཡང་རྣམ་པ་གཅིག་ཏུ་ན། བྱད་བཞིན་གྱི་གཟུགས་བརྙན་ཐོགས་མེད་
དུ་བཞག་དགོས་པའང་སྣང་སྟེ། མེ་ལོང་ནང་གི་བྱད་བཞིན་གྱི་གཟུགས་བརྙན་དེ་མེ་
ལོང་གི་གོ་སར་ཡོད་ཅིང་མེ་ལོང་ངཿང་ངམ་བྱད་བཞིན་ལ་གཡོ་འགུལ་བྱུང་བ་ན་གཟུགས་བརྙན་
དེ་མེ་ལོང་གི་ངོས་ཕྱོགས་གང་སར་ཤར་བས་སོ། །འདིར་སངས་རྒྱས་འཕགས་པའི་
རྒྱུད་ཀྱི་དབང་ཤེས་དང་སོ་ཐར་གྱི་སྡོམ་པ་ཡང་ཟག་བཅས་སུ་འདོད་པ་ཡིན་པས་གྲུབ་
མཐའ་གོང་མའི་བཞེད་ཚུལ་དང་མི་འདྲའོ། །
གཉིས་པ་རྟོག་བཅས་དཔྱོད་བཅས་ལ་སོགས་པའི་རྣམ་པའི་རབ་དབྱེ་ནི། རྟོག་
དང་དཔྱོད་དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཐ་མ་གསུམ་ནི་
རྣམ་གསུམ་མོ། །ལྷག་མ་རྣམས་ནི་གཉིས་ཀ་སྤངས། །ངེས་པར་རྟོག་དང་རྗེས་དྲན་
པའི༑ ༑རྣམ་པར་རྟོག་པས་རྣམ་མི་རྟོག །དེ་དག་ཡིད་ཀྱི་ཤེས་རབ་གཡེང་། །ཡིད་
ཀྱི་དྲན་པ་ཐམས་ཅད་ཉིད། །ཅེས་གསུངས། རྣམ་ཤེས་ཀྱི་ཁམས་དང་པོ་ལྔ་པོ་གང་
རུང་ལ་རྟོག་བཅས་དཔྱོད་བཅས་ཡིན་དགོས་སམ། དགོས་ན། བསམ་གཏན་དང་པོའི་

མཛུབ་ཁྲིད། 26
དངོས་གཞི་ཁྱད་པར་ཅན་གྱི་སས་བསྡུས་པའི་མིག་གི་རྣམ་ཤེས་སོགས་གསུམ་ཆོས་ཅན།
རྟོག་བཅས་དཔྱོད་བཅས་ཡིན་པར་ཐལ། འདོད་ན། གནས་དང་པོའི་མཆིམས་མཛོད་
ལས༑ “བསམ་གཏན་དང་པོའི་(དངོས་གཞི་བསམ་གཏན་ཁྱད་པར་ཅན་གྱི་དབང་
ཤེས་གསུམ་ནི་རྟོག་མེད་དཔྱོད་ཙམ་མོ།།) ’’ ཞེས་གསུངས་པ་དང་འགལ་ཞིང་འོན་
ཏེ་དེ་དག་རྟོག་བཅས་མིན་ནོ་ཞེ་ན། རྩ་བར། རྟོག་དང་དཔྱོད་དང་བཅས་པ་ནི། །རྣམ་
པར་ཤེས་པའི་ཁམས་ལྔ་ཡིན། །ཞེས་པ་དང་འགལ་བར་དོགས་པས་དཔྱོད་ཅིག ངེས་
པར་རྟོག་པའང་འདིར་ཡིད་ཀྱི་རྣམ་ཤེས་དང་མཚུངས་ལྡན་གྱི་མཉམ་བཞག་མ་ཡིན་པའི་
ཤེས་རབ་རྣམས་ཡིན་ལ། རྗེས་དྲན་གྱི་རྟོག་པ་ནི་ཡིད་ཀྱི་རྣམ་ཤེས་དང་མཚུངས་ལྡན་
གྱི་ཟག་པ་དང་བཅས་པའི་དྲན་པ་རྣམས་ལ་བྱ་ཞིང་འདིའི་ངེས་རྟོག་ལ་ཐོས་བྱུང་དང་
བསམ་བྱུང་དང་སྐྱེས་ཐོབ་གསུམ་པོ་ཁོ་ན་ཡོད་ལ། རྗེས་དྲན་གྱི་རྟོག་པ་ལ་ཐོས་བྱུང་
དང་བསམ་བྱུང་དང་སྒོམ་བྱུང་དང་སྐྱེས་ཐོབ་བཞི་ཀ་ཡོད་དོ། །འོ་ན། ངེས་པར་རྟོག་
པ་ལ་སྒོམ་བྱུང་གི་ཤེས་རབ་མེད་པར་ཐལ། འདོད་ན། སྦྱོར་ལམ་ཆོས་མཆོག་གི་ངོ་
བོར་གྱུར་པའི་ཤེས་རབ་ཟག་བཅས་དགེ་བ་ཆོས་ཅན། ངེས་རྟོག་མིན་པར་ཐལ། འདོད་
པའི་ཕྱིར། འདོད་ན། འཇིག་རྟེན་པའི་ཡང་དག་པའི་ལྟ་བ་མ་ཡིན་པར་ཐལ། འདོད་
མི་ནུས་པ་ནི། གནས་དང་པོའི་རང་འགྲེལ་ལས། ‘“འཇིག་རྟེན་པའི་ཡང་དག་པའི་
ལྟ་བ་ནི་ཡིད་གྱི་རྣམ་པར་ཤེས་པ་དང་མཚུངས་པར་ལྡན་པའི་ཤེས་རབ་དགེ་བ་ཟག་པ་
དང་བཅས་པའོ།། ”ཞེས་དང་། མཆིམས་མཛོད་ལས་ཀྱང། “འཇིག་རྟེན་པའི་ཡང་
དག་པའི་ལྟ་བ་ནི་ཡིད་ཀྱི་རྣམ་ཤེས་དང་མཚུངས་པར་ལྡན་པའི་ཤེས་རབ་དགེ་བ་ཟག་
བཅས་ཁོ་ན་ཡིན་གྱི ” ཞེས་ཡིད་ཀྱི་རྣམ་ཤེས་དང་མཚུངས་ལྡན་གྱི་ཟག་བཅས་ཀྱི་

27 གནས་དང་པོ།
ཤེས་རབ་དགེ་བ་ཐམས་ཅད་འཇིག་རྟེན་པའི་ཡང་དག་པའི་ལྟ་བར་བཤད་པ་དང་འགལ་
བས་སོ་ཞེ་ན། སྦྱོར་ལམ་ཆོས་མཆོག་གིས་བསྡུས་པའི་ཟག་བཅས་ཀྱི་ཤེས་རབ་དེ་ངོ་
བོ་ཉིད་ཀྱི་རྟོག་པ་སོགས་གསུམ་གྱི་ནང་ཚན་གྱི་ངེས་རྟོག་མིན་ཀྱང་སྤྱིར་ངེས་རྟོག་ཡིན་
ཞེས་སྨྲའོ། །
གསུམ་པ་དམིགས་བཅས་ལ་སོགས་པ་ལྔ་ནི། དམིགས་བཅས་སེམས་ཀྱི་ཁམས་
བདུན་ནོ། །ཆོས་ཀྱི་ཕྱེད་ཀྱང་མ་ཟིན་དགུ །བརྒྱད་པོ་དེ་དག་རྣམས་དང་སྒྲ། །དགུ་
པོ་གཞན་ནི་རྣམ་པ་གཉིས། །རེག་བྱ་རྣམ་པ་གཉིས་ཡིན་ཏེ། །ལྷག་མ་གཟུགས་ཅན་
དགུ་པོ་ནི། །འབྱུང་འགྱུར་ཆོས་ཁམས་ཕྱོགས་གཅིག་ཀྱང༌། །གཟུགས་ཅན་བཅུ་ནི་
བསགས་པ་འོ། །གཅོད་བྱེད་གཅད་པར་བྱ་བ་ཉིད། །ཕྱི་རོལ་གྱི་ནི་ཁམས་བཞི་ཡིན།།
དེ་བཞིན་བསྲེག་བྱ་འཇལ་བྱེད་པའོ། །སྲེག་དང་གཞལ་ལ་མི་མཐུན་སྨྲ། །ཞེས་གསུངས
འདིར་མིག་གི་དབང་པོ་སོགས་དགུ་པོ་ལ་ཟིན་པ་དང་མ་ཟིན་པ་གཉིས་ཀ་ཡོད་པ་གསུངས་
ཤིང་༑ ཟིན་པའི་དོན་རྒྱུད་ཀྱིས་བསྡུས་པ་ཙམ་ལ་མི་འཇོག་གི་རང་ཉིད་ལ་ཕན་གནོད་
བྱས་པ་ན་ཚོར་བ་བདེ་སྡུག་ཅི་རིགས་འདྲེན་ནུས་པ་དང་སེམས་དང་སེམས་བྱུང་གི་རྟེན་
གྱི་དངོས་པོ་ཡིན་པ་ཞིག་ལ་འཇོག་ལ། མ་ཟིན་པ་ནི་རང་ཉིད་ལ་ཕན་གནོད་བྱས་པ་ལས་
བདེ་བ་དང་སྡུག་བསྔལ་སྐྱེད་པའི་རྟེན་དུ་མེད་པ་ལ་བཞག་གོ །གཟུགས་ཅན་གྱི་ཁམས་
བཅུ་པོ་ནི་གཅིག་ཏུ་རྡུལ་ཕྲན་བསགས་པ་ཡིན་ལ། རྡུལ་ཕྲ་རབ་རེ་རེ་བ་དེ་དག་ཀྱང་
བསགས་པ་ཡིན་ནམ་ཞེ་ན། རྡུལ་ཕྲ་རབ་ཚོགས་པའི་ནང་འགྲོ་བའི་གསོག་བྱེད་ཀྱི་རྡུལ་
ཕྲ་རབ་རེ་རེ་བ་དེ་དག་ལའང་བསགས་པ་ཞེས་བརྗོད་པ་ཡིན་ནོ། །
བཞི་པ་བྱུང་བ་གསུམ་གྱི་རྣམ་པའི་རབ་ཏུ་དབྱེ་བ་ནི། རྣམ་པར་སྨིན་ལས་བྱུང་

མཛུབ་ཁྲིད། 28
བ་དང༌། །རྒྱས་ལས་བྱུང་བ་ནང་གི་ལྔ། །སྒྲ་ནི་རྣམ་སྨིན་ལས་སྐྱེས་མིན། །རྒྱུ་མཐུན་
ལས་བྱུང་རྣམ་སྨིན་སྐྱེས། །ཐོགས་པ་མེད་བརྒྱད་གཞན་རྣམ་གསུམ། །ཞེས་གསུངས
མིག་སོགས་དབང་པོ་ལྔ་པོ་ལ་རང་གི་རིགས་འདྲ་སྔ་མ་ལས་ཕྱི་མ་བྱུང་བའི་རྒྱུ་མཐུན་
ལས་བྱུང་བ་ཡོད་ཀྱང་དེ་དག་ལ་རྣམ་སྨིན་དང་རྒྱས་བྱུང་མིན་པའི་བྱུང་བ་གསུམ་པ་མེད་
ལ༑ དེའི་ཚུལ་ཡང་མིག་སོགས་དབང་པོ་ལྔ་པོ་གང་རུང་ལ་རྣམ་སྨིན་དང་རྒྱས་བྱུང་
གང་རུང་གིས་ཁྱབ་པའི་གནད་ཀྱིས་ཡིན་ནོ། །རྒྱས་བྱུང་གི་དབང་པོ་དང་རྣམ་སྨིན་གྱི་
དབང་པོ་གཉིས་གོ་ས་གཅིག་ཏུ་མེད་མོད། འོན་ཀྱང་དཔེར་ན་བྱིས་པ་ཆུང་ཆུང་གི་རྒྱས་
བྱུང་གི་མིག་སོགས་རྣམས་བྱིས་པ་དེ་ནར་སོན་པ་ན་འཕེལ་ཞིང་དེའི་ཚེ་ཡང་རྣམ་སྨིན་
གྱི་མིག་སོགས་རྒྱས་བྱུང་གི་མིག་སོགས་ལ་ཁྱབ་བྱེད་དུ་ཡོད་པས་རྣམ་སྨིན་གྱིས་བསྡུས་
པའི་མིག་སོགས་ཀྱང་འཕེལ་བ་ཡིན་མིན་ཐོག་བརྒལ་བརྟག་མང་པོ་བྱ་སྲོལ་ཡོད། རང་
གི་བསམ་དོན་ནི་རྒྱས་བྱུང་གི་དབང་པོ་འཕེལ་འགྲིབ་བྱས་པ་ན་རྣམ་སྨིན་གྱི་དབང་པོའི་
ཚོགས་པ་ནང་ཡོད་པའི་རྡུལ་ཕྲན་མང་ཉུང་དུ་མི་འགྲོ་ཡང་དབང་པོ་དེ་གཉིས་ཁྱབ་མཉམ་
པར་བརྒྱུད་པ་ཡིན་ནོ། །སྒྲ་ལ་རྒྱས་བྱུང་ཡོད་པ་ནི་ལུས་རྒྱས་པ་ལས་སྒྲའི་བརྗོད་པ་ཆེ་
བ་དང་ལུས་ཉམས་རྒུད་དུ་སོང་བ་ན་སྒྲའི་བརྗོད་པ་ཆུང་དུ་འགྲོ་བ་ལྟ་བུའོ། །རྣམ་ཤེས་
བདུན་དང་ཆོས་ཁམས་ཏེ་ཐོགས་པ་མེད་པའི་ཁམས་བརྒྱད་པོ་ལ་རྒྱས་བྱུང་མེད་དེ། དེ་
དག་ལ་རྡུལ་ཕྲན་བསགས་ནས་བོང་ཚོད་ཆེ་རུ་འགྲོ་བ་མེད་པའི་ཕྱིར། ཟག་མེད་སྐད་
ཅིག་དང་པོ་མིན་པའི་འདུས་བྱས་ལ་རྒྱུ་མཐུན་ལས་བྱུང་བས་ཁྱབ་སྟེ། རང་འགྲེལ་ལས་
66
ཐ་མ་གསུམ་སྐད་ཅིག་མ་སྟེ། ཡིད་ཀྱི་ཁམས་དང་། ཆོས་ཀྱི་ཁམས་དང་། ཡིད་
ཀྱི་རྣམ་པར་ཤེས་པའི་ཁམས་ནི་འདོན་པའི་རིམ་པས་ཐ་མ་དག་ཡིན་ཏེ། དེ་དག་ནི་ཟག་

29 གནས་དང་པོ།
པ་མེད་པའི་དད་པ་སྡུག་བསྔལ་ལ་ཆོས་ཤེས་པའི་བཟོད་པའི་ཚོགས་ལ་སྐད་ཅིག་མ་གཅིག་
རྒྱུ་མཐུན་པ་ལས་བྱུང་བ་མ་ཡིན་པར་འགྱུར་ཏེ། དེའི་ཕྱིར་སྐད་ཅིག་མ་རྣམས་ཞེས་
བྱའོ༑ ༑འདུས་བྱས་གཞན་ནི་རྒྱུ་མཐུན་པ་ལས་མ་བྱུང་བ་འགའ་ཡང་མེད་དོ།།’”ཞེས་
གསུངས་པའི་ཕྱིར། འོ་ན་ཟག་བཅས་མི་སྐྱེ་བའི་ཆོས་ཅན་ཀུན་ཆོས་ཅན། རྒྱུ་མཐུན་
ལས་བྱུང་བར་ཐལ། ཞེ་ན། རྒྱལ་དབང་ཆོས་རྗེའི་མཛོད་འགྲེལ་ལས་ནི་མིག་སོགས་
དབང་པོ་ལྔ་རྒྱུ་མཐུན་ལས་བྱུང་བའི་སྒྲུབ་བྱེད་དུ། ‘“དི་རྣམས་རྒྱུ་མཐུན་ལས་བྱུང་བ་
ཡང་ཡིན་ཏེ། ཟག་མེད་སྐད་ཅིག་དང་པོ་མ་ཡིན་པའི་སྐྱེ་བའི་ཆོས་ཅན་གྱི་འདུས་བྱས་
ཡིན་པའི་ཕྱིར།’” ཞེས་སྐྱེ་བའི་ཆོས་ཅན་གྱི་ཁྱད་པར་སྦྱར་ནས་གསུངས་སོ། །མི་
སྐྱེ་བའི་ཆོས་ཅན་དུ་གྱུར་པའི་འདུས་བྱས་ལ་བྱུང་བ་གསུམ་པོ་གང་ཡང་བརྩི་རྒྱུ་མེད་དམ་
ཞེ་ན། མ་འོངས་མི་སྐྱེ་བའི་ཆོས་ཅན་ལ་རྣམ་པར་སྨིན་པ་ལས་བྱུང་བ་ཡོད་དམ་སྙམ་
སྟེ༑ དཔེར་ན་མ་འོངས་མི་སྐྱེ་བའི་གངཟག་གི་རྣམ་སྨིན་གྱི་དབང་པོ་ལྔ་ལྟ་བུ་དེ་ཡིན་
པའི་ཕྱིར། ཡང་མ་འོངས་མི་སྐྱེ་བའི་གང་ཟག་འཇོག་ན་དེ་ལྟ་བུའི་གང་ཟག་འཁོར་བར་
འཁོར་བ་ཡོད་མེད་ལས་བརྩམས་ཏེ་དཔྱད་པ་བྱ་དགོས་པའང་ཡོད་དོ། །གཞན་རྣམ་
གསུམ་ཞེས་ཁམས་ལྷག་མ་གཞན་གཟུགས་དྲི་རོ་རེག་བྱ་རྣམ་པ་བཞི་ལ་བྱུང་བ་གསུམ་
ཀ་བརྩི་་རུང་བ་བསྟན། ཁམས་བཅོ་བརྒྱད་ལས་བྱུང་བ་གསུམ་ཀ་བརྩི་རུང་བ་དེ་བཞི་
མ་གཏོགས་མེད་པ་མིན་མོད། འདིར་དེ་ལྟར་བསྟན་པ་ནི་དེ་བཞི་ལ་རྣམ་སྨིན་དང་རྒྱས་
བྱུང་མིན་པའི་རྒྱུ་མཐུན་ལས་བྱུང་བ་གསུམ་པ་ཡོད་པའི་དབང་དུ་བྱས་པ་སྟེ་དཔེར་ན་
ཀ་བ་དང་བུམ་པ་དང་ཤིང་སྡོང་སོགས་རྒྱུད་ཀྱིས་མ་བསྡུས་པ་རྣམས་རྣམ་སྨིན་དང་རྒྱས་
བྱུང་ཡིན་པ་མི་རུང་ཡང་རྒྱུ་མཐུན་ལས་བྱུང་བ་ནི་ཡིན་པ་བཞིན་ནོ། ། ༢་པའི་སྐལ་

མཛུབ་ཁྲིད། 30
ལྔ་པ་རྫས་ཡོད་ལ་སོགས་པ་ལྔ་བཤད་པ་ནི། རྫས་དང་ལྡན་གཅིག་ཐ་མ་གསུམ།།
སྐད་ཅིག་མ་སྟེ་མིག་དང་ནི། །རྣམ་ཤེས་ཁམས་དག་སོ་སོ་དང༌། །ལྷན་ཅིག་ཏུ་ཡང་
འཐོབ་པ་ཡོད། །ནང་གི་བཅུ་གཉིས་གཟུགས་ལ་སོགས། །མ་གཏོགས་ཆོས་ཞེས་བྱ་
བ་ནི། །རྟེན་པ་དང་བཅས་ལྷག་མ་ནི། །དེ་དང་མཚུངས་པ་དག་ཀྱང་ཡིན། །གང་
ཞིག་རང་གི་ལས་མི་བྱེད། །ཅེས་གསུངས། ཟག་མེད་སྐད་ཅིག་དང་པོར་ཁམས་བཅོ་
བརྒྱད་ལས་ཆོས་ཁམས་དང་ཡིད་ཁམས་དང་ཡིད་ཀྱི་རྣམ་པར་ཤེས་པའི་ཁམས་གསུམ་
པོ་མ་གཏོགས་མེད། ཟག་མེད་སྐད་ཅིག་དང་པོ་ནི་གསར་དུ་ཐོབ་པ་ཞིག་ལ་བྱ་ཞིང་དེ་
ལ་མཐོང་ལམ་སྒོམ་ལམ་མི་སློབ་ལམ་གསུམ་ཀས་བསྡུས་པ་ཡོད་པ་ནི། མཐོང་ལམ་
སྡུག་བསྔལ་ཆོས་བཟོད་དང་བཅུ་དྲུག་པ་ལམ་རྗེས་ཤེས་དང་དགྲ་བཅོམ་ཐོབ་མ་ཐག་པའི་
མི་སློབ་ལམ་རྣམས་ལྟ་བུའོ། །མཐོང་སྒོམ་མི་སློབ་ལམ་གྱིས་བསྡུས་པའི་ཟག་མེད་སྐད་
ཅིག་དང་པོ་དེ་དག་ཀྱང་རང་རང་གི་འདས་པའི་ཐོབ་པ་དང་མི་ལྡན་པའི་ཆ་ནས་ཟག་
མེད་སྐད་ཅིག་དང་པོར་འཇོག མི་རྟག་པ་མངོན་སུམ་དུ་རྟོགས་པའི་སྡུག་བསྔལ་ཆོས་
བཟོད་དེས་སྡུག་བསྔལ་བ་དང་བདག་མེད་པ་དང་སྟོང་པ་རྟོགས་པའི་སྡུག་བསྔལ་ཆོས་
བཟོད་རྣམས་མ་འོངས་པ་ཐོབ་པ་ནི་ཡིན་ནོ། །བཅུ་དྲུག་པ་ལམ་རྗེས་ཤེས་ཀྱི་ཚེ་བཟོད་
པ་བརྒྱད་དང་མཐོང་ལམ་གྱིས་བསྡུས་པའི་ཤེས་པ་དང་པོ་བདུན་བཏང་ཟིན་པ་ནི། འབྲས་
ལ་སྔོན་ལམ་བཏང་བ་དང༌། །ཞེས་པས་གྲུབ་ཅིང་དེ་བས་ན་བཅུ་དྲུག་པ་ལམ་རྗེས་ཤེས་
ལྟ་བུ་ཐོབ་བྱའི་ཆོས་འདས་པའི་ཐོབ་པ་དང་ལྡན་པ་མིན་པ་དང་ཐོབ་བྱའི་ཆོས་ད་ལྟ་བ་
དང་མ་འོངས་པ་གཉིས་ཙམ་གྱི་ཐོབ་པ་དང་ལྡན་པ་ཡིན་ནོ། །འོ་ན། ཤེས་པ་བརྒྱད་
ཚན་ཐོབ་པ་དང་། །ཞེས་པ་ཇི་ལྟར་སྦྱོར་ཞེ་ན། དེ་ནི་བཅུ་དྲུག་པ་ལམ་རྗེས་ཤེས་ཀྱིས་

31 གནས་དང་པོ
ཤེས་པ་དང་པོ་བདུན་མ་འོངས་པ་ཐོབ་པ་དང་དེས་དེ་དག་གསར་དུ་ཐོབ་པ་ཤ་སྟག་ཡིན་
པའི་དབང་དུ་བྱས་པ་ཡིན་ལ། དེ་བཞིན་དུ་དགྲ་བཅོམ་པ་དབང་རྣོན་གྱིས་མི་སྐྱེ་བ་ཤེས་
པ་ཐོབ་པའི་སྐད་ཅིག་དང་པོར་ཟད་པ་ཤེས་པ་དང་མི་སྐྱེ་བ་ཤེས་པ་ལས་གང་མངོན་དུ་
མ་གྱུར་པ་དེ་མ་འོངས་པ་ཐོབ་པ་དང་མི་སློབ་པའི་ལྟ་བ་ཡང་མ་འོངས་པ་ཐོབ་པ་མ་གཏོགས་
འདས་པ་ཐོབ་པ་མེད་དོ། །དགྲ་བཅོམ་པ་མི་སློབ་ལམ་ཐོབ་མ་ཐག་པ་དེར་མཐོང་ལམ་
དང་སྒོམ་ལམ་གྱི་ཐོབ་པ་ཡང་མེད་དེ། དེས་སློབ་ལམ་ཀུན་བཏང་ཟིན་པའི་ཕྱིར། དེས་
ན་མི་སློབ་ལམ་སྐད་ཅིག་དང་པོ་ཡང་ཟག་མེད་སྐད་ཅིག་དང་པོར་འཇོག་ལ། འོན་ཀྱང་
བཅུ་དྲུག་པ་ལམ་རྗེས་ཤེས་དང་མི་སློབ་ལམ་སྐད་ཅིག་དང་པོ་དག་རྒྱུ་མཐུན་ལས་བྱུང་
བ་ནི་ཡིན་ནོ། །མིག་དབང་གསར་དུ་ཐོབ་པ་དང་མིག་གི་རྣམ་ཤེས་གསར་དུ་ཐོབ་པ་
གཉིས་ལ་མུ་བཞི་ཡོད་དེ། མིག་གསར་དུ་ཐོབ་ལ་མིག་ཤེས་གསར་དུ་མ་ཐོབ་པ། དཔེར་
ན༑ གཟུགས་མེད་ནས་བསམ་གཏནབཞི་པར་སྐྱེ་བ་བླངས་པ་ལྟ་བུ་སྟེ་དེའི་ཚེ་མིག་གསར་
དུ་ཐོབ་པ་ནི་གནས་གཉིས་པར། གཟུགས་ན་དྲུག་གོ ཞེས་པས་གྲུབ་ལ་མིག་ཤེས་
གསར་དུ་མ་ཐོབ་པ་ནི་བསམ་གཏན་བཞི་པའི་ལྷའི་རྒྱུད་ཀྱི་མིག་ཤེས་ཀུན་བསམ་གཏན་
དང་པོའི་སས་བསྡུས་ཡིན་པས་སོ། །མིག་ཤེས་གསར་དུ་ཐོབ་ལ་མིག་གསར་དུ་མ་ཐོབ་
པ༑ དཔེར་ན། བསམ་གཏན་བཞི་པ་ནས་བསམ་གཏན་དང་པོའམ་འདོད་པའི་བར་
སྲིད་དུ་ཉིང་མཚམས་སྦྱར་བའི་ཚེ་ན་སྟེ་དེའི་ཚེ་མིག་གསར་དུ་མ་ཐོབ་པ་ནི་མིག་སྔར་
ནས་ལྡན་ཟིན་པ་ཐོབ་པ་ཡིན། གཉིས་ཀ་ལྷན་ཅིག་ཏུ་ཐོབ་པ་ནི། གཟུགས་མེད་ནས་
བསམ་གཏན་དང་པོར་སྐྱེས་པ་ལྟ་བུའོ། །མིག་དང་མིག་གི་རྣམ་ཤེས་གཉིས་ཀ་མ་ཐོབ་
པ་ནི། གཟུགས་མེད་དུ་སྐྱེས་པ་ལྟ་བུའོ། །ནང་གི་ཡིན་པ་དང་ཕྱིའི་ཡིན་པ་ནི་ནང་གི་

32མཛུབ་ཁྲིད།
སྐྱེ་མཆེད་དང་ཕྱིའི་སྐྱེ་མཆེད་ཞེས་པ་དེ་ཡིན་ལ་ནང་གི་ཡིན་པ་ལ་མིག་སོགས་དབང་པོ་
དྲུག་དང་མིག་གི་རྣམ་ཤེས་སོགས་རྣམ་ཤེས་དྲུག་སྟེ་བཅུ་གཉིས་དང༌། ཕྱིའི་ཡིན་པ་ལ་
གཟུགས་ཀྱི་ཁམས་ནས་ཆོས་ཁམས་ཀྱི་བར་དྲུག་གོ །འོ་ན། མ་འོངས་མི་སྐྱེ་བའི་ཆོས་
ཅན་དུ་གྱུར་པའི་མིག་གི་རྣམ་ཤེས་དང་མཚུངས་ལྡན་གྱི་ཚོར་བ་ཆོས་ཅན། རྟེན་བཅས་
ཡིན་པར་ཐལ། ཆོས་ཁམས་ཡིན་པའི་ཕྱིར། ཞེ་ན། གསལ་བ་ལ་འདོད་ལན་གདབ་
པར་བྱ་སྟེ། མི་སྐྱེ་བའི་ཆོས་ཅན་གྱི་མིག་གི་རྣམ་ཤེས་དང་མཚུངས་ལྡན་གྱི་ཚོར་བ་དེ་
སྐྱེ་མི་རུང་བ་ཡིན་ཡང་ཡིད་ཀྱི་རྣམ་ཤེས་ཀྱིས་དེ་རྟོགས་པས་དེས་ཡིད་ཀྱི་རྣམ་ཤེས་སྐྱེ་
བའི་བྱ་བ་བྱེད་ལ། དེ་ཆོས་ཁམས་ཡིན་པས་དེ་འདྲའི་བྱ་བ་དེ་ཁམས་རང་གི་བྱ་བར་
སོང་བས་དེ་རྟེན་བཅས་སུ་གྲུབ་བོ། །མི་སྐྱེ་བའི་ཆོས་ཅན་གྱི་མིག་གི་རྣམ་ཤེས་ནི་རྟེན་
བཅས་མིན་ཏེ། རང་ཉིད་ལ་དམིགས་པའི་ཡིད་ཀྱི་རྣམ་ཤེས་སྐྱེ་བ་དེ་དེའི་ཁམས་རང་
གི་བྱ་བ་མིན་ཞིང་བརྟག་པ་མཐའ་བཟུང་ལ་གཟུགས་འཛིན་པ་ལྟ་བུ་དེའི་ཁམས་རང་གི་
བྱེད་ལས་སུ་འཇོག་ཀྱང་དེས་གཟུགས་འཛིན་པའི་བྱ་བ་མི་བྱེད་པའི་ཕྱིར། དེས་ན་མི་
སྐྱེ་བའི་ཆོས་ཅན་གྱི་མིག་གི་རྣམ་ཤེས་ལྟ་བུ་དེ་མཚུངས་སུ་འཇོག་གོ །རྟེན་བཅས་དང་
དེ་མཚུངས་ཀྱི་མཚན་གཞི་ལ། དཔེར་ན། སྐྱེ་བའི་ཆོས་ཅན་གྱི་མིག་དབང་འདས་པ་
མ་འོངས་པ་ད་ལྟ་བ་གསུམ་ལ་རང་གི་ཐུན་མོང་མིན་པའི་བདག་འབྲས་མིག་ཤེས་སྐྱེ་བ་
དང་མི་སྐྱེ་བ་སྟེ་གཉིས་རེ་ཕྱེར་ཡོད་པས་དྲུག་དང༌། དེའི་སྟེང་མ་འོངས་མི་སྐྱེ་བའི་མིག་
དབང་བསྣན་པས་མིག་དབང་བདུན་ཡོད་ཅིང་བདུན་པོ་དེ་དག་ལས་སྐྱེ་བའི་ཆོས་ཅན་
གྱི་མིག་དབང་འདས་མ་འོངས་ད་ལྟ་བ་རང་གི་ཐུན་མོང་མིན་པའི་བདག་འབྲས་མིག་ཤེས་
སྐྱེ་བར་ངེས་པ་གསུམ་པོ་རྟེན་བཅས་དང་མིག་དབང་ལྷག་མ་བཞི་པོ་དེ་མཚུངས་ཡིན་

33
གནས་དང་པོ།
ནོ༑ ༑སྐྱེ་བའི་ཆོས་ཅན་གྱི་མིག་དབང་འདས་མ་འོངས་ད་ལྟ་བ་གསུམ་ཀར་རྟེན་བཅས་
ཡོད་པ་ནི་རིམ་བཞིན་ཁམས་གང་ཞིག་རང་གི་ལས་བྱས་པ་དང་བྱེད་པར་འགྱུར་བ་དང་
བྱེད་བཞིན་པ་ཡོད་པའི་གནས་ཀྱིས་ཏེ། དེ་ཡང་རང་རང་གི་ཐུན་མོང་མིན་པའི་བདག་
འབྲས་མིག་ཤེས་སྐྱེ་བའི་བྱ་བ་བྱས་ཟིན་པ་དང་བྱ་བ་དེ་ངེས་པར་བྱེད་པར་འགྱུར་བ་དང་
བྱ་བ་དེ་བྱེད་བཞིན་པ་ཡོད་པས་སོ། །སྐྱེ་བའི་ཆོས་ཅན་གྱི་འདས་མ་འོངས་ད་ལྟ་བའི་
དེ་མཚུངས་ཀྱི་མིག་དབང་ཡོད་པ་ནི་རིམ་པ་ལྟར་མིག་ཤེས་མ་སྐྱེ་གོང་འགགས་ཟིན་པ་
དང་འགག་པར་འགྱུར་བ་དང་འགག་བཞིན་པའི་མིག་དབང་རྣམས་ལྟ་བུ་དང་། མ་འོངས་
མི་སྐྱེ་བའི་ཆོས་ཅན་གྱི་མིག་དབང་གིས་ཀྱང་རང་གི་བདག་འབྲས་མིག་གི་རྣམ་ཤེས་མི་
སྐྱེ་བས་དེ་དེ་མཚུངས་སུ་འཇོག་ལ་དེ་བཞིན་དུ་སྣའི་དབང་པོ་སོགས་དབང་པོ་གཞན་བཞི་
ལའང་མིག་གི་དབང་པོ་ལ་ཇི་ལྟར་སྦྱར་བ་ལྟར་རིགས་བསྒྲེའོ། །གཟུགས་སྒྲ་དྲི་རོ་རེག་
བྱ་རྣམས་ལ་དེ་མཚུངས་འཇོག་པ་ནི་དེ་དག་རང་རང་གི་ཐུན་མོང་མིན་པའི་འབྲས་བུ་
རྣམ་ཤེས་མ་སྐྱེ་གོང་འགགས་ཟིན་པ་དང་འགག་པར་འགྱུར་བ་དང་འགག་བཞིན་པ་ཡོད་
པའི་ཕྱིར་རོ། །
དྲུག་པ་མཐོང་སྤང་ལ་སོགས་པའི་རྣམ་པའི་དབྱེ་བ་ནི། བཅུ་ནི་བསྒོམ་པས་སྤང་
བྱ་ཡིན། །ལྔ་ཡང་ཐ་མ་གསུམ་རྣམ་གསུམ། །ཉོན་མོངས་ཅན་མིན་མཐོང་སྤང་མིན།།
གཟུགས་མིན་དྲུག་པ་མིན་སྐྱེས་མིན། །ཞེས་གསུངས། གཟུགས་ཅན་གྱི་ཁམས་བཅུ་
དང་དབང་པོའི་རྣམ་ཤེས་ལྔ་སྟེ་ཁམས་བཅོ་ལྔ་པོ་དེ་དག་མཐའ་གཅིག་ཏུ་ཟག་བཅས་ཡིན་
ལ་ཟག་མེད་ལ་ཆོས་ཡིད་རྣམ་ཤེས་ཀྱི་ཁམས་གསུམ་པོ་གང་རུང་ཡིན་དགོས་སོ། །ཐ་
མ་གསུམ་རྣམ་གསུམ། །ཞེས་པའི་ཐ་མ་ནི་ཁམས་བཅོ་བརྒྱད་ཀྱི་ནང་ཚན་གྱི་ཁམས་

མཛུབ་ཁྲིད། 34
དྲུག་ཚན་གསུམ་སོ་སོའི་ཐ་མ་ལ་བྱ་ཞིང་འདིར་མཐོང་སྤང་སྒོམ་སྤང་དང་སྤང་བྱ་མིན་
པའི་རབ་དབྱེ་ནི་སྒོམ་སྤང་ཁོ་ན་བརྩི་རུང་བ་དང་མཐོང་སྤང་སོགས་གསུམ་ཀ་བརྩི་རུང་
བ་གཉིས་སུ་བསྡུའོ། །འདིའི་ཐད་མཆིམས་མཛོད་ལས། ‘“མིག་གི་ཁམས་ལ་སོགས་
པ་གཟུགས་ཅན་བཅུ་ནི་སྒོམ་པས་སྤང་བར་བྱ་བ་ཡིན་ཏེ། ཟག་བཅས་ཡིན་པས་སྤང་
བྱ་ཡིན་པའི་ཕྱིར་དང་། བདེན་པ་ལ་ལོག་པར་མི་རྟོག་པའི་ཕྱིར་དང་( དེས་ཀུན་ནས་
མ་བསླངས་བས་)དེ་དང་འབྲེལ་བའང་མ་ཡིན་པས་མཐོང་སྤང་ཡང་མ་ཡིན་པའི་ཕྱིར་
རོ༑༑ ”ཞེས་གསུངས་པ་ལ། གཟུགས་ཅན་བཅུ་ཡི་ནང་ཚན་ལ་མཐོང་སྤང་ཉོན་མོངས་
ཀྱིས་རྒྱུའི་ཀུན་སློང་བྱེད་པ་ཡོད་ཀྱང་འདིར་དེ་ལྟར་གསུངས་པ་ནི་དུས་ཀྱི་ཀུན་སློང་གི་
དབང་དུ་བྱས་པ་ཡིན་ནོ། །སོ་སོའི་སྐྱེ་བོ་ཉོན་མོངས་ཅན་མིན་པ་ནི་ཉོན་མོངས་མངོན་
དུ་མ་གྱུར་པའི་གང་ཟག་གི་རྒྱུད་ལའང་ཡོད་པའི་དབང་ལས་དང་། སོ་སོའི་སྐྱེ་བོ་ཡང་
གང་ཟག་ལ་མི་འཇོག་པར་འཕགས་ལམ་མ་ཐོབ་པ་ལ་བྱ་ཞིང་། དེ་ཡང་། མ་ཐོབ་
མ་བསྒྲིབས་ལུང་མ་བསྟན། །ཞེས་པ་ལྟར་མ་བསྒྲིབས་ལུང་མ་བསྟན་ཡིན་ནོ། །ལ་
ལས་མཐོང་སྤང་གི་ཐོབ་པ་ཉོན་མོངས་ཅན་མིན་པར་འདོད་པའང་ཡོད་དོ། །ངན་སོང་
གི་སྐྱེ་བ་འཕེན་བྱེད་ཀྱི་ལུས་ངག་གི་ལས་དེ་དག་ཀྱང་ཆོས་ཅན། མཐོང་སྤང་མིན་ཏེ།
བདེན་པ་ལ་དངོས་སུ་ལོག་པར་ཞུགས་པ་དང་ལོག་པ་ལོག་ཞུགས་དང་དེ་དག་གི་རྗེས་
འབྲང་དང་ཐོབ་པ་བཅས་གང་ཡང་མིན་པའི་ཕྱིར། གཞན་ཡང་། སོ་སོའི་སྐྱེ་བོ་དང་
ངན་སོང་གི་སྐྱེ་བ་འཕེན་བྱེད་ཀྱི་ལུས་ངག་གི་ལས་མཐོང་སྤང་མིན་ཏེ། མཐོང་སྤང་
ལ་དྲུག་པ་ཡིད་ཀྱི་རྣམ་ཤེས་ལས་སྐྱེས་པ་དང་ཡིད་ཀྱི་རྣམ་ཤེས་དང་འབྲེལ་བས་ཁྱབ་པའི་
ཕྱིར་དང༌། སོ་སོའི་སྐྱེ་བོ་མཐོང་སྤང་ཡིན་ན་སྡུག་བསྔལ་ལ་ཆོས་བཟོད་ཐོབ་པའི་ཚེ་

35
གནས་དང་པོ།
ཡང་དེ་ཡོད་པར་འགྱུར་ཏེ། མཐོང་ལམ་བར་ཆད་མེད་ལམ་གྱིས་རང་གི་ངོ་སྐལ་གྱི་
མཐོང་
ཟང་སྤང་འགག་པ་ལ་མངོན་དུ་ཕྱོགས་པའི་ཚུལ་གྱིས་སྤོང་བ་ཡིན་པའི་ཕྱིར་རོ། །
བདུན་པ་ལྟ་བ་དང་ལྟ་བ་མ་ཡིན་པའི་རྣམ་པའི་དབྱེ་བ་ནི། མིག་དང་ཆོས་ཀྱི་
ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །རྣམ་ཤེས་ལྔ་དང་མཚུངས་སྐྱེས་
བློ༑ ༑ངེས་རྟོག་མེད་ཕྱིར་ལྟ་མ་ཡིན། །མིག་གིས་གཟུགས་རྣམས་མཐོང་རྟེན་བཅས།།
དེ་ལ་བརྟེན་པའི་རྣམ་ཤེས་མིན། །གང་ཕྱིར་བར་དུ་ཆོད་པ་ཡི། །གཟུགས་ནི་མཐོང་
བ་མིན་ཕྱིར་ལོ། །མིག་ནི་གཉིས་ཀ་དག་གིས་ཀྱང་། །མཐོང་སྟེ་གསལ་བར་མཐོང་
ཕྱིར་རོ། །མིག་དང་ཡིད་དང་རྣ་བ་ནི། །ཡུལ་དང་མ་ཕྲད་གསུམ་གཞན་དུ། །སྣ་ལ་
སོགས་པ་གསུམ་གྱིས་ནི། །ཡུལ་ནི་མཉམ་པ་འཛིན་པར་འདོད། །ཐ་མའི་རྟེན་འདས་
ལྔ་རྣམས་ཀྱི། །དེ་དག་ལྷན་ཅིག་སྐྱེས་པའང་ཡིན། །དེ་དག་གྱུར་པས་འགྱུར་ཉིད་ཕྱིར།།
རྟེན་ནི་མིག་ལ་སོགས་པ་ཡིན། །དེ་ཕྱིར་ཐུན་མོང་མ་ཡིན་ཕྱིར། །དེ་དག་གིས་ནི་རྣམ་
ཤེས་བསྟན། །ལུས་ལ་འོག་མའི་མིག་མ་ཡིན། །མིག་གི་གོང་མའི་གཟུགས་མ་ཡིན།།
རྣམ་པར་ཤེས་པའང་དེ་ཡི་གཟུགས། །ལུས་ཀྱིའང་གཉིས་ཀ་ཐམས་ཅད་དུ། །རྣ་བའང་
དེ་བཞིན་གསུམ་དག་ནི། །ཐམས་ཅད་རང་གི་ས་པ་ཉིད། །ལུས་ཀྱི་རྣམ་ཤེས་འོག་
དང་ནི། །རང་གི་ས་ཡིད་མ་ངེས་ཏེ། །ཞེས་གསུངས། མིག་ནི་གཟུགས་ལ་ལྟ་བའི་
ཆ་ནས་ལྟ་བར་འཇོག་ལ། འཇིག་ལྟ་ལ་སོགས་ལྔ་དང་འཇིག་རྟེན་པའི་ཡང་དག་པའི་
ལྟ་བ་དང༌། སློབ་པའི་ལྟ་བ་དང༌། མི་སློབ་པའི་ལྟ་བ་སྟེ་བརྒྱད་པོ་ལྟ་བར་འཇོག་པ་ནི་
རང་ཡུལ་འཚོལ་བའི་བྱེད་ལས་ཅན་གྱི་སེམས་བྱུང་ཡིན་པའི་སྒོ་ནས་ཏེ་ངེས་རྟོག་ཡིན་
པའི་དབང་ལས་ཡིན་ནོ། །མིག་གི་རྣམ་ཤེས་སོགས་དབང་ཤེས་ལྔ་པོ་ལ་ལྟ་བ་མི་འཇོག་

36མཛུབ་ཁྲིད།
སྟེ༑ དེ་དག་ལ་ངེས་རྟོག་མེད་པའི་ཕྱིར་ཏེ། དབང་ཤེས་ལ་རང་ཡུལ་འཚོལ་བའི་ངང་
ཚུལ་ཅན་མི་སྲིད་པའི་ཕྱིར། སྒོམ་བྱུང་གི་ངོ་བོར་གྱུར་པའི་འཇིག་རྟེན་པའི་ཤེས་རབ་
དཔེར་ན་སྦྱོར་ལམ་མཉམ་བཞག་ཡེ་ཤེས་ཀྱིས་བསྡུས་པའི་འཇིག་རྟེན་པའི་ཤེས་རབ་དགེ་
བ་དེ་ཆོས་ཅན། ལྟ་བ་ཡིན་ཏེ། ཡིད་ཤེས་འཁོར་གྱི་ཟག་བཅས་ཀྱི་དགེ་བའི་ཤེས་རབ་
ཡིན་པའི་ཕྱིར། མིག་མ་གཏོགས་དབང་པོ་གཟུགས་ཅན་ལྷག་མ་རྣམས་ལ་ལྟ་བ་མི་འཇོག་
པ་ནི་འཇིག་རྟེན་གྱི་ཐ་སྙད་དུ་རྣ་བས་སྒྲ་ཐོས་པ་དང་སྣས་དྲི་ཚོར་ཞེས་སོགས་སུ་གྲགས་
ཀྱི་དེ་དག་གིས་སྒྲ་སོགས་ལ་ལྟ་བར་མ་གྲགས་པ་ལས་ཡིན་ནོ། །བྱེ་བྲག་སྨྲ་བའི་ལུགས་
འདིར་རྟེན་བཅས་ཀྱི་མིག་གིས་གཟུགས་མཐོང་གི་དེ་ལ་བརྟེན་པའི་མིག་ཤེས་ཀྱིས་གཟུགས་
ལ་མི་ལྟ་བར་འདོད་དམ་སྙམ་སྟེ། མཆིམས་མཛོད་ལས་‘“མིག་ལ་སོགས་པའི་རྣམ་
ཤེས་ལྔ་དང་མཚུངས་ལྡན་དུ་སྐྱེས་པའི་བློ་སྟེ་ཤེས་རབ་དགེ་བ་ནི་ཇི་ལྟར་འཇིག་རྟེན་པའི་
ཡང་དག་པའི་ལྟ་བ་( མ་ཡིན་ཞེ་ན་དེ་ནི་) མ་ཡིན་ཏེ།( ལྟ་བ་) དེ་ནི་ངེས་པར་རྟོག་
པ་ཡིན་ན་དེ་དག་ནི་ངེས་པར་རྟོག་པ་མེད་པ་ཡིན་པའི་ཕྱིར་རོ། །འོ་ན་ནི་མིག་ཀྱང་ལྟ་
བ་མ་ཡིན་པར་འགྱུར་ཏེ། ངེས་པར་རྟོག་པ་མེད་པའི་ཕྱིར་རོ་ཞེ་ན། མིག་གིས་ནི་གཟུགས་
རྣམས་མཐོང་བའི་ཕྱིར་ལྟ་བ་ཞེས་བྱའི་ངེས་པར་རྟོག་པའི་ཕྱིར་ནི་མ་ཡིན་ནོ།། ”ཞེས་
གཟུགས་ལ་ལྟ་བའི་ཆ་ནས་ལྟ་བ་འཇོག་པའི་ཕྱིར་དང་མིག་ཤེས་ཀྱིས་གཟུགས་ལ་ལྟ་ན་
མིག་གི་རྣམ་ཤེས་ལའང་ལྟ་བ་བཞག་དགོས་པར་འགྱུར་བའི་ཕྱིར། གཞན་ཡང་། རྟེན་
བཅས་ཀྱི་མིག་གིས་གཟུགས་མཐོང་གི་དེ་ལ་བརྟེན་པའི་མིག་གི་ཤེས་པས་གཟུགས་མི་
མཐོང་སྟེ། གལ་ཏེ་མཐོང་ན་མིག་གི་ཤེས་པ་ཐོགས་མེད་ཡིན་པས་བར་དུ་ཆོད་པའི་
གཟུགས་རྒྱབ་ལོགས་ན་ཡོད་པ་དེ་དག་ཀྱང་མདུན་ནས་ལྟ་ཚེ་མཐོང་བར་འགྱུར་རོ།།

37
གནས་དང་པོ།
འདིར་མཆིམས་མཛོད་ལས་“མིག་དེ་ལ་བརྟེན་པའི་རྣམ་ཤེས་ཁོ་ནས་མཐོང་བ་མིན་
ཏེ་” ཞེས་ཁོ་ནའི་སྒྲ་སྦྱར་བ་ནི་མིག་གི་རྣམ་ཤེས་ཀྱིས་གཟུགས་མཐོང་ཡང་དེ་ཁོ་ནས་
མ་མཐོང་ཞེས་པ་མིན་གྱི་རྟེན་མིག་དབང་ཐོགས་བཅས་ཡིན་པས་མིག་གི་རྣམ་ཤེས་ཀྱིས་
གཟུགས་མི་མཐོང་ལ། དེ་ཡང་མིག་གི་རྣམ་ཤེས་ཀྱིས་གཟུགས་མཐོང་ན་རྟེན་བཅས་
ཀྱི་མིག་དབང་གིས་གཟུགས་ལ་ལྟ་བ་རྣམ་པར་བཅད་པའི་དབང་ལས་སྒྲ་དེ་ལྟར་སྦྱར་
རོ༑ ༑འདིར་མིག་གཉིས་ཀས་གཟུགས་མཐོང་བ་གསུངས་པ་དང་མིག་གཉིས་ཀྱི་ཐུན་
མོང་མིན་པའི་བདག་འབྲས་མིག་ཤེས་གཅིག་མ་གཏོགས་མེད་པ་ཡང་གོང་དུ། རིགས་
དང་སྤྱོད་ཡུལ་རྣམ་པར་ཤེས། །འདྲ་བའི་ཕྱིར་ན་ཁམས་གཅིག་ཉིད། །ཅེས་པས་བསྟན་
པ་ལ། འོ་ན། མིག་གཉིས་པོ་གཅིག་གིས་མཐོང་ལ་ཅིག་ཤོས་ཀྱིས་མ་མཐོང་བ་མེད་
པར་ཐལ། དེ་གཉིས་ཐུན་མོང་གིས་མིག་གི་རྣམ་ཤེས་རྫས་གཅིག་མ་གཏོགས་མི་སྐྱེ་བའི་
ཕྱིར༑ འདོད་མི་ནུས་ཏེ། མིག་གཉིས་པོ་གཅིག་གིས་མཐོང་ལ་ཅིག་ཤོས་ཀྱིས་མ་མཐོང་
བ་ཡོད་པ་མངོན་སུམ་གྱིས་གྲུབ་པས་སོ། །ཞེ་ན། མིག་གཉིས་པོ་གཅིག་གིས་མཐོང་
ལ་ཅིག་ཤོས་ཀྱིས་མ་མཐོང་བ་དང་གཉིས་ཀ་ཕྱེ་ནས་ལྟ་ན་ཆེས་གསལ་བར་མཐོང་བ་ནི་
མིག་གི་རྣམ་ཤེས་རྫས་ཐ་དད་པ་གཉིས་སྐྱེ་བ་ལ་མི་རིགས་མོད་རྫས་གཅིག་སྐྱེ་བ་ལ་རིགས་
ཏེ༑ མིག་གཅིག་གིས་ལྟ་བ་ལས་གཉིས་ཀས་ལྟ་ན་ཆེས་གསལ་བར་མཐོང་བ་དེ་རྣམ་
ཤེས་རྫས་གཅིག་སྐྱེ་བའི་གནད་ཀྱིས་ཡིན་པའི་ཕྱིར་དང༌། གལ་ཏེ་རྣམ་ཤེས་རྫས་ཐ་
དད་པ་གཉིས་སྐྱེ་ན་མིག་གཉིས་ཀས་ལྟ་ནའང་སྔར་མིག་གཅིག་གིས་བལྟས་པ་ལས་ཀྱང་
ཆེས་གསལ་བར་མཐོང་བ་འོང་དོན་མེད་པའི་ཕྱིར། སྣ་ལྕེ་ལུས་གསུམ་གྱི་དབང་པོས་
ནི་རང་དང་ཆེ་ཆུང་མཉམ་པའི་ཡུལ་མ་གཏོགས་འཛིན་མི་ནུས་པ་ཡིན་ནོ། །འོ་ན། སྣས་

མཛུབ་ཁྲིད། 38
ཁད་ཀྱིས་རྒྱང་ཆོད་པའི་སྤོས་ཀྱི་དྲི་འཛིན་པ་ན་སྣའི་དབང་པོ་དང་སྤོས་ཕྲད་པར་ཐལ།
སྣའི་དབང་པོས་སྤོས་ཀྱི་དྲི་འཛིན་པ་ན་སྤོས་དང་ཕྲད་ནས་འཛིན་དགོས་པའི་ཕྱིར། དེར་
ཐལ༑ རྩ་བར། གསུམ་གཞན་དུ། །ཞེས་གསུངས་པའི་ཕྱིར། ཞེ་ན། ལན་ཇི་ལྟར་
ཐོབ་དཔྱད་པར་བྱ་ལ་རོ་དང་རེག་བྱ་ལ་ལྕེ་དབང་དང་ལུས་དབང་གིས་ཕྲད་ནས་མ་
གཏོགས་འཛིན་པ་མེད་པ་འཇོག་ཅུང་སླའོ། །མིག་གི་རྣམ་ཤེས་སོགས་ལྔ་པོ་དབང་པོ་
གཟུགས་ཅན་ད་ལྟ་བ་ལས་ལྷན་ཅིག་ཏུ་དངོས་སུ་སྐྱེ་བ་ལྟར་དམིགས་རྐྱེན་གཟུགས་སོགས་
ད་ལྟ་བ་ལས་དངོས་སུ་སྐྱེ་བའང་ཡིན་ནོ། །བསམ་གཏན་དང་པོའི་ལུས་རྟེན་ལ་འདོད་
པའི་སས་བསྡུས་ཀྱི་མིག་མངོན་དུ་གྱུར་པ་མེད་ལ། འོག་མ་འདོད་པའི་མིག་ལྟ་བུས་གོང་
མ་བསམ་གཏན་དང་པོ་ཡན་ཆད་ཀྱི་གཟུགས་མི་མཐོང་སྟེ། གོང་མའི་གཟུགས་ཕྲ་བ་
སྟེ་ཤིན་ཏུ་གསལ་བ་ཡིན་པས་འདོད་པའི་མིག་མི་གསལ་བའི་ཡུལ་དུ་གྱུར་མི་རུང་བའི་
ཕྱིར༑ དེ་བཞིན་དུ་བསམ་གཏན་གཉིས་པ་ཡན་གྱི་གཟུགས་ཡང་རང་གི་འོག་མའི་མིག་
གིས་མཐོང་བ་མི་ནུས་སོ། །བསམ་གཏན་གཉིས་པའི་མིག་དབང་ལ་བརྟེན་ནས་བསམ་
གཏན་དང་པོའི་མིག་ཤེས་ཀྱིས་བསམ་གཏན་གཉིས་པའི་གཟུགས་མཐོང་ངམ་ཞེ་ན། མིག་
ཤེས་ཀྱིས་གཟུགས་མཐོང་བ་ནི་མེད་མོད་ཀྱི་རྟེན་དབང་པོས་མཐོང་བ་ལ་དེས་མཐོང་བའི་
ཐ་སྙད་བྱས་པ་ཡིན་ནོ། །རྩ་བར། རྣམ་པར་ཤེས་པའང། ཞེས་པའི་དོན་ལ། མཆིམས་
མཛོད་དང་མཛོད་ཊཱིཀ་ཐར་ལམ་གསལ་བྱེད་དུ་འདོད་པའི་མིག་གི་རྣམ་ཤེས་བསམ་གཏན་
དང་པོའི་མིག་ལ་བརྟེན་པ་མེད་པར་གསུངས་པ་དང་། རང་འགྲེལ་དུའང་འདོད་པའི་
གང་ཟག་གིས་བསམ་གཏན་དང་པོའི་མིག་དབང་ལ་བརྟེན་ནས་བསམ་གཏན་དང་པོའི་
གཟུགས་ལ་ལྟ་བའི་ཚེ་ལུས་དང་གཟུགས་འདོད་པའི་ས་པ་དང༌། རྣམ་ཤེས་དང་མིག་

39
གནས་དང་པོ།
དག་བསམ་གཏན་དང་པོའི་ས་པར་གསུངས་ཀྱང་། མཛོད་ཤེས་བྱ་རབ་གསལ་ལས་
དེའི་ཚེ་རྟེན་དང་ཤེས་པ་གཉིས་འདོད་པར་གཏོགས་པ་གསུངས་པས་དཔྱད་དགོས་སོ།།
མཆིམས་མཛོད་ལས། ‘“ ས་གོང་མའི་མིག་གི་རྣམ་པར་ཤེས་པའང་ས་འོག་མའི་མིག་
ལ་རྟེན་པ་མ་ཡིན་ཏེ། གོང་མའི་རྣམ་ཤེས་མཆོག་ནི་འོག་མའི་མིག་དམན་པ་ལ་མི་རྟེན་
པའི་ཕྱིར་རོ།།( གལ་ཏེ་རྟེན་ན་དབང་ཤེས་དེས་རང་གི་ས་པའི་ཡུལ་མི་མཐོང་བར་ཐལ་
ཏེ་དེའི་རྟེན་མིག་དེས་ཡུལ་གོང་མ་མི་མཐོང་བའི་ཕྱིར་རོ་ཁྱབ་པ་ཡོད་དེ་དབང་ཤེས་ནི་
དེའི་རྟེན་དབང་པོ་དེ་དང་ཡུལ་ལ་ལྷན་ཅིག་ཏུ་འཇུག་པའི་ཕྱིར་རོ།།) ’’ ཞེས་གསུངས་
པ་ནི། བསམ་གཏན་དང་པོའི་མིག་ཤེས་འདོད་པའི་མིག་དབང་ལ་བརྟེན་པ་ཡོད་ན་དེ་
འདྲའི་མིག་ཤེས་དེས་རང་ས་བསམ་གཏན་དང་པོའི་གཟུགས་ཡུལ་དུ་མི་བྱེད་པར་འགྱུར་
ཏེ༑ འདོད་པའི་མིག་དབང་དེ་དེའི་ཐུན་མོང་མིན་པའི་བདག་རྐྱེན་ཡིན་པ་གང་ཞིག དེ་
དེའི་ཐུན་མོང་མིན་པའི་བདག་རྐྱེན་ཡིན་ན་འདོད་པའི་མིག་དབང་གིས་མཐོང་བ་དེ་མ་
གཏོགས་ཡུལ་དུ་བྱེད་མི་ནུས་པའི་ཕྱིར་ཞེས་པའོ། །ལུས་ཀྱིའང་གཉིས་ཀ་ཐམས་ཅད་
དུཿ༑ ༑ཞེས་ལུས་ཀྱིས་རང་ས་དང་འོག་ས་དང་གོང་སའི་གཟུགས་རྣམས་མཐོང་བའི་
རྟེན་བྱེད་ཅིང་རང་ས་དང་འོག་ས་དང་གོང་སས་བསྡུས་པའི་རྣམ་ཤེས་སྐྱེད་པར་བྱེད་པ་
གསུངས་པའང་ཅི་རིགས་པའི་དབང་དུ་བྱས་པ་ཡིན་ནོ། །མཆིམས་མཛོད་ལས། ““དི་
ཡང་དང་པོའི་མིག་ཤེས་བཞི་པའི་མིག་ལ་རྟེན་ན་ལྔ་ཆར་གྱི་གཟུགས་མཐོང་བའི་ཕྱིར་
རོ༑༑ ”ཞེས་པའི་དོན་ནི་བསམ་གཏན་དང་པོའི་མིག་ཤེས་ཀྱིས་འདོད་པ་དང་བསམ་གཏན་
བཞི་སྟེ་ལྔ་པོའི་སས་བསྡུས་པའི་གཟུགས་ཡུལ་དུ་བྱེད་ཅེས་པ་དང་ཡང་འདིའི་ཐད་མི་
ངན་རྒྱལ་པོ་མཆོག་ལ་རྟེན་ནས་བྱ་བ་བཟང་པོ་སྒྲུབ་པ་བཞིན་ནོ་ཞེས་པའི་མི་ངན་ཡང་

མཛུབ་ཁྲིད 40
མི་བསམ་པ་ངན་པ་ལ་མི་བྱ་བར་མི་ཐབས་རྡུགས་ལ་གོ་དགོས་སོ། །འདོད་པའི་གང་
ཟག་གིས་བསམ་གཏན་བཞི་པའི་མིག་ལ་བརྟེན་ནས་བསམ་གཏན་བཞི་པའི་གཟུགས་ཕྲ་
བ་དེ་དག་ལ་ལྟ་བ་ཡོད་པ་ལྟར་སྲིད་པ་བར་དོ་བ་ཡང་ལྷའི་མིག་སྐྱོན་བཅུ་གཅིག་དང་བྲལ་
བས་མཐོང་བ་ཡིན་ཅིང་། ལྷའི་མིག་མ་ཐོབ་ཀྱང་རིས་མཐུན་པའི་བར་དོ་བ་རྣམས་ནང་
ཕན་ཚུན་མཐོང་བ་ཡིན་ནོ། །འདོད་པའི་གང་ཟག་གིས་བསམ་གཏན་བཞི་པའི་མིག་
སྒྲུབ་པ་ན་ཐོག་མར་མིག་དེའི་ཉེར་ལེན་དུ་གྱུར་པའི་བསམ་གཏན་བཞི་པའི་འབྱུང་བ་འདོད་
པའི་མིག་གི་ཐོན་ཀོར་དུ་འགྲུབ་ལ། བསམ་གཏན་བཞི་པ་དང་གསུམ་པ་དང་གཉིས་
པ་དང་དང་པོའི་སས་བསྡུས་ཀྱི་མིག་དབང་གསར་དུ་ཐོབ་པ་ན་དེའི་ཚོགས་པ་ན་ཡོད་པའི་
གཟུགས་དང་རེག་བྱ་དང་འབྱུང་བ་བཞི་རྣམས་གསར་དུ་ཐོབ་པ་ཡོད་མེད་ལས་བརྩམས་
ཏེ་རྙེད་གཏོང་བརྩིར་ཡང་ཡོད་དོ། །རྩ་བར། རྣ་བའང་དེ་བཞིན། ཞེས་གསུངས་པ་
ལྟར༑ ལུས་ལ་འོག་མའི་རྣ་བ་མིན། །རྣ་བའི་གོང་མའི་སྒྲ་མ་ཡིན། །རྣམ་པར་ཤེས་
པའང་དེ་ཡི་སྒྲ། །ལུས་ཀྱིའང་གཉིས་ཀ་ཐམས་ཅད་དུ། །ཞེས་རིགས་བསྒྲེ་སྟེ་སྦྱར་བ་
བྱའོ༑ ༑སྣ་ལྕེ་ལུས་གསུམ་གྱི་དབང་ཤེས་གསུམ་ལས་དང་པོ་གཉིས་འདོད་པར་གཏོགས་
པ་འབའ་ཞིག་ཡིན་པས་དེ་གཉིས་རང་རང་གི་ཡུལ་དང་རྟེན་དང་དབང་པོ་དང་ཤེས་པ་
བཞི་ཀ་ས་མཚུངས་པ་ཡིན་ལ། ལུས་ཀྱི་རྣམ་ཤེས་ལྟ་བུ་ལ་རྟེན་དང་དབང་པོ་དང་ཡུལ་
རེག་བྱ་དང་ལུས་ཀྱི་རྣམ་ཤེས་བཞི་ས་མཚུངས་པ་དང་མི་མཚུངས་པ་གཉིས་ཀ་ཡོད་པ་
ནི༑ དཔེར་ན་བསམ་གཏན་དང་པོའི་ལུས་ཤེས་བསམ་གཏན་དང་པོའི་ལུས་དབང་ལ་
བརྟེན་པ་དེའི་ཚེ་དང་འདོད་པའི་ལུས་ཤེས་ལྟ་བུ་གཉིས་རང་རང་གི་རྟེན་དང་དབང་པོ་
དང་ཡུལ་དང་ཤེས་པ་བཞི་ཀ་ས་མཚུངས་པ་དང་། བསམ་གཏན་དང་པོའི་ལུས་ཤེས་

41
གནས་དང་པོ།
བསམ་གཏན་གཉིས་པ་ཡན་གྱི་ལུས་དབང་ལ་བརྟེན་པའི་ཚེ་ཡུལ་སོགས་བཞི་པོ་ས་མི་
མཚུངས་པ་ཡིན་པ་ལྟ་བུ་སྟེ། དེ་ཡང་ལུས་ཤེས་ལ་འདོད་པ་དང་བསམ་གཏན་དང་པོར་
གཏོགས་པ་གཉིས་ཁོ་ན་ཡོད་ལ། རྟེན་ལུས་དང་ཡུལ་རེག་བྱ་དང་ལུས་དབང་རྣམས་
ངེས་པར་དུ་ས་གཅིག་པ་དགོས་པའི་ཕྱིར་རོ། ། ༧༡༡
བརྒྱད་པ་གཉིས་ཀྱིས་ཤེས་པར་བྱ་བ་ལ་སོགས་པ་གསུམ་བཤད་པ་ནི། གཉིས་
ཀྱིས་རྣམ་ཤེས་ཕྱི་ཡི་ལྔ། །འདུས་མ་བྱས་ཆོས་རྟག་པ་འོ། །ཆོས་ཀྱི་ཕྱེད་དང་གང་དག་
ནི༑ ༑བཅུ་གཉིས་ནང་གིར་བཤད་དབང་པོ། །ཆོས་མངོན་པའི་མཛོད་ཀྱི་ཚིག་ལེའུར་
བྱས་པ་ལས། ཁམས་བསྟན་པ་ཞེས་བྱ་བ་སྟེ་གནས་དང་པོའོ།། །།ཞེས་གསུངས། འདིར་
རྣམ་ཤེས་གཉིས་ཀྱིས་ཤེས་པར་བྱ་བ་ལ་ཕྱིའི་སྐྱེ་མཆེད་ལྔ་དང་ཡིད་ཀྱི་རྣམ་ཤེས་ཀྱིས་
ཤེས་པར་བྱ་བ་ལ་ཁམས་ལྷག་མ་བཅུ་གསུམ་གསུངས་ཤིང༌། གཉིས་ཀྱིས་ཤེས་པར་
བྱ་བ་ཞེས་པའི་རྣམ་ཤེས་གཉིས་ནི་ཡིད་ཀྱི་རྣམ་ཤེས་དང་སྒོ་ལྔའི་རྣམ་ཤེས་ལྔ་པོ་གང་ཡང་
རུང་བའོ།

མཛུབ་ཁྲིད། 42
གནས་གཉིས་པ་དབང་པོ་བསྟན་པ།
གནས་གཉིས་པ་འཆད་པ་ན། དབང་པོའི་རང་བཞིན་ངེས་པར་བྱ་བ་དང་། ཞར་
ལ་འདུས་བྱས་ཀྱི་སྐྱེ་ཚུལ་རྒྱས་པར་བཤད་པ་གཉིས་ལས། དང་པོ་ལ་དྲུག་ལས་དབང་
པོའི་མཚན་ཉིད་ནི་གང་ཞིག་གང་ལ་ཐུན་མོང་མ་ཡིན་པར་དབང་བྱེད་པ་ཡིན་ནོ། །གང་
ཞིག་གང་ལ་དབང་བྱེད་ཅེ་ན། ལྔ་པོ་རྣམས་ནི་དོན་བཞི་ལ། །དབང་བྱེད་བཞི་རྣམས་
གཉིས་ལ་ལོ། །ལྔ་དང་བརྒྱད་པོ་དེ་རྣམས་ནི། །ཀུན་ནས་ཉོན་མོངས་རྣམ་བྱང་ལ།།
རང་གི་དོན་དང་ཐམས་ཅད་ལ། །དམིགས་པར་དབང་བྱེད་ཕྱིར་དབང་དྲུག །མོ་ཉིད་
ཕོ་ཉིད་ལ་དབང་ཕྱིར། །ལུས་ལས་མོ་དང་ཕོ་དབང་དག །རིགས་གནས་ཀུན་ནས་ཉོན་
མོངས་དང༌། །རྣམ་པར་བྱང་ལ་དབང་བྱེད་ཕྱིར། །སྲོག་དང་ཚོར་བ་རྣམས་དང་ནི།།
དད་སོགས་དབང་པོ་ལྔར་འདོད་དོ། །མྱ་ངན་འདས་སོགས་གོང་ནས་གོང༌། །འཐོབ་
པ་ལ་ནི་དབང་བྱེད་ཕྱིར། །ཀུན་ཤེས་བྱེད་དང་ཀུན་ཤེས་དང༌། །དེ་བཞིན་ཀུན་ཤེས་
ལྡན་དབང་པོ། །ཞེས་པའི་བར་གསུངས། སྲོག་གི་དབང་པོས་རིས་མཐུན་པར་ཉིང་
མཚམས་སྦྱོར་བ་དང་དེའི་རྒྱུན་གནས་པ་གཉིས་ལ་དབང་བྱེད་ལ། ཡིད་ཀྱི་དབང་པོས་
ཡང་སྲིད་དུ་ཉིང་མཚམས་སྦྱོར་བ་དང་དབང་པོའི་ངོ་བོ་དང་མཐུན་པ་ལ་དབང་བྱེད་པ་
ཡིན་ནོ། །འོ་ན་སྲོག་གི་དབང་པོ་དང་ཡིད་ཀྱི་དབང་པོ་གཉིས་རིས་མཐུན་མཚམས་སྦྱོར་
བ་ལ་དབང་བྱེད་པ་ཡིན་ན་ཁྱད་པར་ཅི་ཡོད་ཅེ་ན། (༡༽ འགྲེལ་བཤད་དོན་གསལ་ལས། “འདི་
སྲོག་གི་དབང་པོ་ལས་ཁྱད་པར་ཅི་ཡོད་ཅེ་ན། སྲོག་གི་དབང་པོ་ནི་སྲིད་པ་བར་མ་ཁོ་ནར་མཚམས་སྦྱོར་བ་ཡིན་
༡༽ སྡེ་བསྟན། མངོན་པ། གུ ༨༦ བ

43 གནས་གཉིས་པ
ལ༑ ཡིད་ཀྱི་དབང་པོ་ནི་སྐྱེ་བའི་སྲིད་པར་ཡང་ཡིན་ནོ །སྲོག་གི་དབང་པོ་ནི་དུས་མཉམ་དུ་རིས་མཐུན་པ་དང་དེར་
མཚམས་སྦྱོར་བར་བྱེད་ཀྱི་ཡིད་ཀྱི་དབང་པོ་ནི་དུས་ཐ་དད་པ་ཡིན་ཡང་ཡང་སྲིད་པར་མཚམས་སྦྱོར་བར་བྱེད་དོ།། ”ཞེས་
གསུངས།) ཡིད་ཀྱི་དབང་པོ་བར་སྲིད་དང་སྐྱེ་སྲིད་གཉིས་ཀར་མཚམས་སྦྱོར་སྲོག་གི་
དབང་པོས་བར་སྲིད་ཁོ་ནར་མཚམས་སྦྱོར་བ་འདོད་དོ།
གཉིས་པ་དབང་པོའི་གྲངས་ངེས་བཤད་པ་ནི། སེམས་ཀྱི་རྟེན་དང་དེའི་བྱེ་བྲག།
གནས་དང་ཀུན་ནས་ཉོན་མོངས་ཉིད། །ཚོགས་དང་རྣམ་བྱང་ཇི་སྙེད་པ། །དབང་པོ་
དག་ཀྱང་དེ་སྙེད་དུ། །ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོད་
ལས༑ ༑བཅུ་བཞི་དེ་བཞིན་ལྡོག་པ་ལ། །དབང་པོ་རྣམས་ནི་གཞན་ཡིན་ནོ། །ཞེས་
གསུངས།
གསུམ་པ་དབང་པོའི་ངོ་བོ་བཤད་པ་ནི། ལུས་ཚོར་སིམ་པ་མ་ཡིན་གང་། །སྡུག་
བསྔལ་དབང་པོའོ་སིམ་པ་ནི། །བདེ་བའོ་བསམ་གཏན་གསུམ་པ་ན། །སེམས་ཀྱི་དེ་
ནི་བདེ་དབང་པོ། །གཞན་ན་དེ་ཡིད་བདེ་བ་ཡིན། །སེམས་ཀྱི་སིམ་པ་མ་ཡིན་པ། །ཡིད་
མི་བདེ་བའོ་བཏང་སྙོམས་ནི། །བར་མའོ་གཉིས་ཀའི་མི་རྟོག་ཕྱིར། །མཐོང་བསྒོམ་
མི་སློབ་ལམ་ལ་དགུ །གསུམ་ཡིན། ཞེས་པའི་བར་གསུངས། བསམ་གཏན་གསུམ་
པའི་སས་བསྡུས་ཀྱི་ཚོར་བ་སིམ་པ་མྱོང་བའམ་དབང་ཤེས་འཁོར་གྱི་ཚོར་བ་སིམ་པ་མྱོང་
བའི་ཚོར་བ་དག་ཚོར་བ་བདེ་བའི་དབང་པོར་བཞག ཡིད་ཤེས་འཁོར་གྱི་སིམ་པ་མྱོང་
བའི་བྱེད་ལས་ཅན་གྱི་སེམས་བྱུང་དེ་ཚོར་བ་ཡིད་བདེའི་དབང་པོའི་མཚན་ཉིད། ཡིད་
ཤེས་འཁོར་གྱི་སིམ་པ་མ་ཡིན་པ་མྱོང་བའི་བྱེད་ལས་ཅན་གྱི་སེམས་བྱུང་དེ་ཡིད་མི་བདེའི་
དབང་པོའི་མཚན་ཉིད། བསམ་གཏན་གསུམ་པའི་སས་བསྡུས་ཀྱི་ཡིད་ཤེས་འཁོར་གྱི་

མཛུབ་ཁྲིད། 44
སིམ་པ་མྱོང་བའི་བྱེད་པ་ལས་ཅན་གྱི་སེམས་བྱུང་ངམ་དབང་ཤེས་འཁོར་གྱི་སིམ་ཕ་མྱོང་
བའི་བྱེད་པ་ལས་ཅན་གྱི་སེམས་བྱུང་གང་རུང་དུ་གྱུར་པ་དེ་ཚོར་བ་བདེ་དབང་གི་མཚན་
ཉིད༑ དབང་ཤེས་འཁོར་གྱི་སིམ་པ་མ་ཡིན་པ་མྱོང་བའི་བྱེད་ལས་ཅན་གྱི་སེམས་བྱུང་
དེ་ཚོར་བ་སྡུག་བསྔལ་གྱི་དབང་པོའི་མཚན་ཉིད། འདིར་ཚོར་བ་བཏང་སྙོམས་ལ་ལུས་
ཚོར་དང་སེམས་ཚོར་གཉིས་སུ་མ་ཕྱེ་བར་བསྡོམས་ནས་གཅིག་ཏུ་བསྟན་པ་ནི་ཡིད་བདེ་
དང་ཡིད་མི་བདེ་ལྟར་རྣམ་རྟོག་གི་རྗེས་སུ་འབྲང་སྟེ་སྐྱེ་བ་མིན་ལ་ལུས་ཚོར་བདེ་དབང་
དང་སྡུག་བསྔལ་གྱི་དབང་པོ་ལྟར་དབང་པོ་གཟུགས་ཅན་པར་ཕན་གནོད་བྱས་པ་ལས་
སྐྱེ་བའང་མིན་པའི་གནད་ཀྱིས་ཡིན་ནོ། །ཚོར་བ་ཡིད་བདེ་དང་ཡིད་མི་བདེ་གཉིས་རྣམ་
རྟོག་གི་རྗེས་སུ་འབྲང་བ་ཡིན་པའང་དཔེར་ན་དོན་ལ་རང་ཉིད་ཀྱིས་དམ་བཅའ་ཚོགས་
སར་རྟགས་བསལ་ལེགས་པོ་བཏང་ཡོད་དམ་མེད་ཀྱང་རུང་གཞན་ཞིག་གིས་རང་ལ་
བསྔགས་པ་བརྗོད་ན་ཡིད་བདེ་སྐྱེ་ཞིང་། མི་བསྔགས་པ་བརྗོད་ན་ཡིད་མི་བདེ་སྐྱེ་བ་བཞིན་
དང་༑ ལུས་ཚོར་བདེ་དབང་དང་སྡུག་བསྔལ་གྱི་དབང་པོ་དག་དབང་པོ་གཟུགས་ཅན་
པར་ཕན་གནོད་བྱས་པ་ལས་འོང་བ་ནི་དཔེར་ན། ལུས་ལ་མཚོན་བསྣུན་པ་ན་ལུས་ཚོར་
སྡུག་བསྔལ་སྐྱེ་ཞིང་གྲང་དུས་ཉི་མའི་འོད་ཟེར་ཕོག་པ་དང་ཚ་དུས་རླུང་བསིལ་བུས་རེག་
ན་ལུས་ཚོར་བདེ་བ་སྐྱེ་བ་བཞིན་ནོ། །མི་ཤེས་པ་ཀུན་ཤེས་པར་བྱེད་པའི་དབང་པོ་དང་
ཀུན་ཤེས་པའི་དབང་པོ་དང་ཀུན་ཤེས་ལྡན་པའི་དབང་པོ་གསུམ་ནི་རིམ་བཞིན་མཐོང་
ལམ་དང་སྒོམ་ལམ་ཟག་མེད་དང་མི་སློབ་ལམ་གྱིས་བསྡུས་པའི་ཡིད་དང་བདེ་དབང་
དང་ཡིད་བདེ་དང་བཏང་སྙོམས་དང་དད་སོགས་ལྔ་སྟེ་དགུ་པོ་རྣམས་ལ་འཇོག་ལ། མཐོང་
སྒོམ་མི་སློབ་ལམ་གྱིས་བསྡུས་པའི་སེམས་དང་སེམས་བྱུང་གཞན་རྣམས་ནི་མི་ཤེས་པ་

45 གནས་གཉིས་པ
ཀུན་ཤེས་པར་བྱེད་པའི་དབང་པོ་སོགས་གསུམ་པོ་གང་དུའ ང་མི་འཇོག་གོ ། ༦༦༩
བཞི་པ་རྣམ་པའི་དབྱེ་བ་བཤད་པ་ནི། གསུམ་ནི་དྲི་མ་མེད། །གཟུགས་ཅན་
སྲོག་དང་སྡུག་བསྔལ་དག །ཟག་དང་བཅས་པ་དགུ་རྣམ་གཉིས། །སྲོག་ནི་རྣམ་སྨིནབཅུ་
གཉིས་གཉིས། ། ཐ་མ་བརྒྱད་དང་ཡིད་མི་བདེ། །མ་གཏོགས་པ་སྟེ་དེ་གཅིག་ནི། །རྣམ་
པར་སྨིན་བཅས་བཅུ་རྣམ་གཉིས། །ཡིད་དང་ཚོར་གཞན་དད་ལ་སོགས། །དགེ་བ་
བརྒྱད་ཡིད་མི་བདེ་བ། །རྣམ་གཉིས་ཡིད་དང་ཚོར་གཞན་ནི ། །རྣམ་གསུམ་གཞན་
ནི་རྣམ་པ་གཅིག །དྲི་མེད་མ་གཏོགས་འདོད་པར་གཏོགས། །ཕོ་མོའི་དབང་དང་སྡུག་
བསྔལ་དག ། མ་གཏོགས་གཟུགས་གཏོགས་གཟུགས་ཅན་དང་། །བདེ་བའང་མ་གཏོགས་
གཟུགས་མེད་གཏོགས། །ཡིད་དང་ཚོར་བ་གསུམ་རྣམ་གསུམ། །གཉིས་ཀྱིས་སྤང་
བྱ་ཡིད་མི་བདེ། །དགུ་ནི་བསྒོམ་པས་ལྔ་པོ་ནི། །སྤང་བར་བྱ་མིན་ཡང་གསུམ་མིན།།
ཞེས་པའི་བར་གསུངས། འདོད་པར་གཏོགས་པ་དང༌། གཟུགས་སུ་གཏོགས་པ་དང་
གཟུགས་མེད་པར་གཏོགས་པ་སྟེ་ཁམས་སུ་གཏོགས་པ་གསུམ་གྱི་དོན་ནི། རིམ་པ་ལྟར་
འདོད་པའི་འདོད་ཆགས་ཀྱིས་བདག་གིར་བྱེད་པ་དང༌། གཟུགས་ཀྱི་སྲེད་པས་བདག་
གིར་བྱེད་པ་དང་། གཟུགས་མེད་ཀྱི་སྲེད་པས་བདག་གིར་བྱེད་པ་རྣམས་སོ། །(གནས་
གཉིས་པའི་རང་འགྲེལ་ལས། “མི་ལྕོགས་པ་མེད་པ་དང་བསམ་གཏན་ཁྱད་པར་ཅན་དང་། བསམ་གཏན་བཞི་དང་།
གཟུགས་མེད་པ་གསུམ་དག་གི་ལམ་གྱི་བདེན་པ་ནི་ཕན་ཚུན་དུ་སྐལ་བ་མཉམ་པའི་རྒྱུ་ཡིན་ནོ། ཅིའི་ཕྱིར་ཞེ་ན། འདི་
ནི་ས་དེ་དག་ཏུ་བློ་བུར་དུ་འོངས་པ་ཡིན་ལ། ས་དེ་པའི་སྲེད་པ་དག་གིས་བདག་གིར་མ་བྱས་པའི་ཕྱིར་ཁམས་དེ་དག་ཏུ་
གཏོགས་པ་མ་ཡིན་ཏེ། དེ་བས་ན་ས་གཞན་པའི་རིགས་མཐུན་སྐལ་བ་མཉམ་པའི་རྒྱུ་ཡང་ཡིན་ནོ།།’”ཞེས་དང༌། ༡༽
འགྲེལ་བཤད་དོན་གསལ་ལས། “ས་སྨོས་ན་ནི་ཟག་པ་དང་བཅས་པ་དང་ཟག་པ་མེད་པ་ཡང་གཟུང་གི་ཁམས་སྨོས་
༡༽ སྡེ་བསྟན། མངོན་པ། གུ ༡༨༩ བ

མཛུབ་ཁྲིད། | 46
ན་ནི་ཟག་པ་དང་བཅས་པ་ཁོ་ན་གཟུང་སྟེ དེའི་ཕྱིར་འདི་ནི་ས་དེ་དག་ཏུ་གློ་བུར་དུ་འོངས་པ་ཡིན་ལ། ས་དེ་པའི་སྲེད་
པ་དག་གིས་བདག་གིར་མ་བྱས་པའི་ཕྱིར་ཁམས་དེ་དག་དུ་གཏོགས་པ་མ་ཡིན་ཞེས་བྱ་བ་སྨོས་ཏེ། ཟག་པ་མེད་པའི་ཆོས་
རྣམས་ནི་ཟག་པ་དང་བཅས་པ་འདོད་པ་དང་གཟུགས་དང་གཟུགས་མེད་པ་ན་སྤྱོད་པའི་སྲེད་པ་དག་གིས་བདག་གིར་མི་
བྱེད་དོ།།”ཞེས་གསུངས།) ཟག་མེད་ལ་སྲེད་པས་བདག་གིར་བྱེད་པ་མེད་ལ། གོང་ས་ལ་
རང་གི་འོག་སའི་འདོད་ཆགས་ཀྱིས་བདག་གིར་བྱེད་པའང་མེད་དོ། །ཡིད་མི་བདེ་ལ་
སྒོམ་སྤང་བརྩི་རུང་བར་བཤད་པ་ལ་བརྒལ་བརྟག་མང་པོ་བྱ་སྲོལ་ཡོད་ཅིང་སྡུག་བསྔལ་
གྱི་དབང་པོ་སྒོམ་སྤང་དུ་འཇོག་པ་ནི། སྡུག་བསྔལ་གྱི་དབང་པོ་ལ་དབང་ཤེས་ཡིན་དགོས་
ཤིང་དབང་ཤེས་ལ་སྒོམ་སྤང་གིས་ཁྱབ་པས་ཡིན་ནོ། །དབང་པོའི་རྣམ་པའི་དབྱེ་བ་བསྡུ་
ན༑ ཟག་བཅས་ཟག་མེད་ཀྱི་རབ་དབྱེ། རྣམ་སྨིན་ཡིན་མིན་གྱི་རབ་དབྱེ། རྣམ་པར་
སྨིན་བཅས་ཡིན་མིན་གྱི་རབ་དབྱེ། དགེ་སོགས་གསུམ་གྱི་རབ་དབྱེ། ཁམས་སུ་གཏོགས་
མ་གཏོགས་ཀྱི་རབ་དབྱེ། མཐོང་སྤང་སྒོམ་སྤང་གི་རབ་དབྱེ་སྟེ་དྲུག་དང་། དེ་དག་
ཕར་བརྐྱང་ན། ཟག་བཅས་ཟག་མེད་ཀྱི་རབ་དབྱེ་ལ་ཟག་མེད་ཁོ་ནར་བརྩི་རུང་བ་དང་
ཟག་བཅས་ཁོ་ནར་བརྩི་རུང་བ་དང་ཟག་བཅས་ཟག་མེད་གཉིས་ཀར་བརྩི་རུང་དང་གསུམ་
དང་༑ དེ་བཞིན་དུ། རྣམ་སྨིན་ཡིན་མིན་གྱི་རབ་དབྱེ་ལ་གསུམ་དང་། རྣམ་པར་
སྨིན་བཅས་ཡིན་མིན་གྱི་རབ་དབྱེ་ལ་གསུམ། དགེ་སོགས་གསུམ་གྱི་རབ་དབྱེ་ལ་བཞི
ཁམས་སུ་གཏོགས་མ་གཏོགས་ཀྱི་རབ་དབྱེ་ལ་བཞི། མཐོང་སྤང་སྒོམ་སྤང་ལ་སོགས་
ཀྱི་རབ་དབྱེ་ལ་ལྔ་སྟེ་རབ་དབྱེ་ཉེར་གཉིས་ཡོད་ལ། རབ་དབྱེ་ཉེར་གཉིས་དེ་ཚན་པ་
ཉེར་གཉིས་ལ་བྱས་ནས་ཚན་པ་དེ་དག་ལས་དབང་པོ་ཉེར་གཉིས་ཀྱི་ནང་དུ་ཇི་ཙམ་བརྩི་
རུང་བ་དང་དེ་བཞིན་དུ་དབང་པོ་ཉེར་གཉིས་ལས་ཚན་པ་ཉེར་གཉིས་པོ་དེའི་ནང་དུ་བརྩི་

47 གནས་གཉིས་པ
རུང་ཇི་ཡོད་བཙལ་ཏེ་མུ་ཇི་ཡོད་བཙལ་བར་བྱའོ།
ལྔ་པ་དབང་པོའི་འཐོབ་པ་དང་གཏོང་བ་བཤད་པ་ལ། འདོད་པར་དང་པོར་རྣམ་
སྨིན་གཉིས། །རྙེད་དེ་བརྫུས་ཏེ་སྐྱེ་བས་མིན། །དེ་ཡིས་དྲུག་གམ་བདུན་ནམ་བརྒྱད།།
གཟུགས་ན་དྲུག་གོ་གོང་མར་གཅིག །གཟུགས་མེད་དག་ཏུ་འཆི་བ་ནི། །སྲོག་དང་
ཡིད་དང་བཏང་སྙོམས་ཉིད། །འགག་པར་འགྱུར་རོ་གཟུགས་ན་བརྒྱད། །འདོད་པར་
བཅུ་འམ་དགུ་འམ་བརྒྱད། །རིམ་གྱིས་འཆི་བ་དག་ལ་བཞི། །དགེ་ལ་ཐམས་ཅད་དག་
ཏུ་ལྔ། །འབྲས་བུ་ཐ་མ་གཉིས་དགུས་འཐོབ། །གཉིས་ནི་བདུན་དང་བརྒྱད་དང་དགུས།།
བཅུ་གཅིག་དག་གིས་དགྲ་བཅོམ་ཉིད། །འགའ་ཞིག་སྲིད་ཕྱིར་བཤད་པ་ཡིན། ཞེས་
པའི་བར་གསུངས། འདོད་པའི་སྐྱེ་སྲིད་དུ་ཉིང་མཚམས་སྦྱོར་བ་ན་མངལ་སྐྱེས་དང་
སྒོང་སྐྱེས་དང་དྲོད་གཤེར་སྐྱེས་གསུམ་གྱིས་སྐྱེ་སྲིད་ཀྱིས་བསྡུས་པའི་རྣམ་སྨིན་གྱི་ལུས་
དབང་དང་སྲོག་དབང་གཉིས་རྙེད་དོ། །འདོད་པའི་སྐྱེ་སྲིད་དུ་ཉིང་མཚམས་སྦྱོར་བ་ན་
ཡིད་ཀྱི་དབང་པོ་དང་ཚོར་བའི་དབང་པོ་རྙེད་ཀྱང་འདིར་རྣམ་སྨིན་གྱི་དབང་པོ་འཐོབ་
པའི་ཚུལ་བཤད་པའི་སྐབས་ཡིན་ཅིང༌། འདོད་པར་ཉིང་མཚམས་སྦྱོར་མ་ཐག་པའི་
སྐྱེ་སྲིད་ཀྱིས་བསྡུས་པའི་ཡིད་དབང་དང་ཚོར་བ་ནི་ཉོན་མོངས་ཅན་གྱི་ཤེས་པ་ཡིན་ལ་
ཉོན་མོངས་ཅན་གྱི་ཤེས་པ་ལ་རྣམ་སྨིན་མ་ཡིན་དགོས་པས་འདིར་དེ་དག་གི་རྙེད་པ་མི་
བཤད་པ་ཡིན་ནོ། །རྫུས་སྐྱེས་ཀྱིས་སྐྱེ་སྲིད་ཀྱི་ངོ་བོར་གྱུར་པའི་རྣམ་སྨིན་གྱི་དབང་པོ་
དྲུག་དང་བདུན་དང་བརྒྱད་གསར་དུ་ཐོབ་པ་ཡོད་ལ། འོན་ཀྱང་གཟུགས་ནས་གཟུགས་
སུ་ཉིང་མཚམས་སྦྱོར་བ་ན་མིག་སོགས་དྲུག་དང་སྲོག་གསར་དུ་རྙེད་པར་མི་འདོད་དེ།
གནས་དང་པོར། མིག་དང་ནི། །རྣམ་ཤེས་ཁམས་དག་སོ་སོ་དང༌། །ལྷན་ཅིག་ཏུ་

མཛུབ་ཁྲིད། | 48
ཡང་འཐོབ་པ་ཡོད། །ཅེས་མིག་གསར་དུ་ཐོབ་པ་དང་མིག་ཤེས་གསར་དུ་ཐོབ་པ་ལ་
མུ་བཞི་མཛད་པ་ལྟར་བསམ་གཏན་བཞི་པ་ནས་བསམ་གཏན་དང་པོར་སྐྱེ་བ་བླངས་པ་
ན་མིག་ཤེས་གསར་དུ་ཐོབ་ལ་མིག་གསར་དུ་མི་ཐོབ་པར་འཇོག་དགོས་པས་སོ། །དེས་
ན་རྫུས་སྐྱེས་ལ་ཉིང་མཚམས་སྦྱོར་བ་ན་མིག་སོགས་དབང་པོ་དྲུག་རྙེད་པར་གསུངས་
པ་ནི་སྐྱེ་སྲིད་ཀྱིས་བསྡུས་པའི་རྣམ་སྨིན་གྱི་མིག་སོགས་དབང་པོ་དྲུག་གསར་དུ་རྙེད་པ་
ལ་བྱའོ། །གཟུགས་མེད་དུ་ཉིང་མཚམས་སྦྱོར་བ་ན་སྲོག་གི་དབང་པོ་རྙེད་ཀྱང་རྣམ་སྨིན་
གྱི་དབང་པོ་གཞན་གསར་དུ་མི་རྙེད་དེ། གཟུགས་མེད་དུ་ཉིང་མཚམས་སྦྱར་མ་ཐག་
པའི་ཡིད་དབང་དང་ཚོར་བ་ནི་ཉོན་མོངས་ཅན་ཡིན་པའི་ཕྱིར། སྐྱེ་སྲིད་ཀྱི་རྟེན་ལ་མྱང་
འདས་མངོན་དུ་བྱེད་པའི་སྐྱེས་འདའ་བ་ཡོད་པ་ལས་ན་འདིར་ཉིང་མཚམས་སྦྱོར་བ་ན་
དབང་པོ་ཇི་ཙམ་རྙེད་པར་གསུངས་པ་ཀུན་ཉིང་མཚམས་སྦྱར་མ་ཐག་པའི་དབང་དུ་བྱས་
པར་སེམས་སོ། །སྲིད་རྩེ་ནས་འཆི་འཕོ་བ་ན་སྲོག་དང་ཡིད་ཀྱི་དབང་པོ་དང་ཚོར་བ་
བཏང་སྙོམས་ཀྱི་དབང་པོ་དང་གསུམ་འགག་པར་འགྱུར་ལ་དེའི་ཚེ་སྲོག་གི་དབང་པོ་གཏོང་
ཡང་སྲིད་རྩེའི་ཡིད་ཀྱི་དབང་པོ་དང་ཚོར་བ་བཏང་སྙོམས་གཏོང་བ་མིན་ཏེ། གནས་
གཉིས་པའི་མཆིམས་མཛོད་ལས། ‘“ སོ་སོའི་སྐྱེ་བོ་རྣམས་ལ་སྲིད་རྩེའི་ཉོན་མོངས་པ(འི་
གཉེན་པོ་སྐྱེད་མ་མྱོང་བས་དེའི་ཉོན་མོངས་ཀྱི་ཐོབ་པ་) ཡེ་ནས་ལྡན་པ་སྟེ་མདོར་ན་རྣམ་
པ་ལྔའོ་ཞེས་བྱེ་བྲག་ཏུ་སྨྲ་བ་འཆད་དོ།།’’ ཞེས་སྲིད་རྩེའི་ཉོན་མོངས་དང་མི་ལྡན་པའི་
སོ་སྐྱེའི་གང་ཟག་མེད་པར་གསུངས་པས་དེ་དང་མཚུངས་ལྡན་གྱི་སྲིད་རྩེའི་ཚོར་བ་ར་བ་བཏང་
སྙོམས་དང་ཡིད་ཀྱི་དབང་པོ་དང་མི་ལྡན་པའི་སོ་སྐྱེའི་གང་ཟག་མེད་པ་ཡང་གོ་ནུས་པའི་
ཕྱིར༑ འོན་ཀྱང་གང་ཟག་ཡིན་ན་འདོད་པའི་ཤེས་པ་དང་གཟུགས་ཀྱི་ཤེས་པ་དང་གཟུགས་

49
གནས་གཉིས་པ།
མེད་དང་པོ་གསུམ་པོའི་ཤེས་པ་དང་ལྡན་མི་དགོས་པ་ནི། སོ་སྐྱེའི་གང་ཟག་རྣམས་སྲིད་
རྩེར་སྐྱེ་བ་ན་ཁམས་དང་ས་འོག་མའི་ཤེས་པ་ཀུན་གཏོང་བ་ཡིན་པའི་དབང་ལས་ཡིན་
ལ༑ སོ་སྐྱེའི་གང་ཟག་རྣམས་སྲིད་རྩེ་ནས་ཁམས་དང་ས་འོག་མར་སྐྱེས་པའི་ཚེ་སྲིད་
རྩེའི་སས་བསྡུས་ཀྱི་ཡིད་དང་ཚོར་བ་འགགས་པ་ཡིན་གྱི་བཏང་བ་ནི་མིན་ནོ། །དེ་ཡང་
བདག་ཅག་ལྟ་བུ་འཆི་བ་ན་ཐོག་མར་མིག་སོགས་དབང་པོ་དང་པོ་བཞི་འགག་དེ་ནས་མིག་
སོགས་ལྔ་ལས་ལུས་དབང་དང་དེ་ཡང་ཕྲ་བ་འབའ་ཞིག་ལུས། དེ་རྗེས་རང་གི་རྣམ་ཤེས་
ཚེ་འདིའི་ལུས་དང་འབྲེལ་བ་ཆད་ནས་སྐྱེ་བ་ཕྱི་མར་འགྲོ་བ་ཡིན་ལ། འདོད་པའི་རྫུས་
སྐྱེས་དང་གཟུགས་སུ་ཉིང་མཚམས་སྦྱོར་བ་ན་དབང་པོ་རྣམས་ཚང་བར་ཅིག་ཆར་སྐྱེ་
ཞིང་༑ འདོད་པའི་རྫུས་སྐྱེས་མཚན་མེད་པ་དང་གཟུགས་ཁམས་པའི་ལྷ་འཆི་འཕོ་བ་
ན་གཟུགས་ཅན་དབང་པོ་བདུན་དང་སྲོག་ཡིད་བཏང་སྙོམས་ཏེ་བཅུ་ལས་བརྒྱད་ཅིག་
ཆར་འགག འདོད་པའི་རྫུས་སྐྱེས་མཚན་གཅིག་པ་ཞིག་ཡིན་ན་དགུ་འམ་མཚན་གཉིས་
པ་ཞིག་ཡིན་ན་འཆི་བ་ན་བཅུ་ཅིག་ཆར་འགག་པ་ཡིན་ནོ། །མངལ་སྐྱེས་ལ་སོགས་སྐྱེ་
གནས་དང་པོ་གསུམ་ལས་སྐྱེས་པ་ཞིག་འཆི་འཕོ་བ་ན་དབང་པོ་གཟུགས་ཅན་གཞན་རྣམས་
སྔར་འགགས་ཟིན་པས་ལུས་དབང་དེ་ཐ་མར་ལུས་ཡོད། ཚོར་བ་བཏང་སྙོམས་ཡང་
དེའི་ཚེ་འགག་པ་ནི་འཆི་སྲིད་ཀྱི་ཚོར་བ་ལ་བཏང་སྙོམས་ཡིན་དགོས་པའི་དབང་གིས་
ཡིན་ཏེ། གནས་གསུམ་པར། འཆི་འཕོ་སྐྱེ་བ་བཏང་སྙོམས་ལ། །ཞེས་གསུངས་པས་
སོ༑ ༑དགེ་བའི་སེམས་ཀྱིས་འཆི་སེམས་བྱེད་པ་མཛོད་ལུགས་དང་དེ་བཞིན་དུ་ཐེག་
པ་གཞན་སྔགས་ཀྱི་ཐེག་པའི་ལུགས་སུའང་བཞེད་མོད། མངོན་པ་གོང་མ་ལས་འཆི་
སེམས་ལ་ལུང་མ་བསྟན་ཡིན་དགོས་པར་གསུངས་སོ། །དབང་པོའི་འཐོབ་པ་དང་གཏོང་

མཛུབ་ཁྲིད། 50
བ་བཤད་པ་ཅེས་པའི་ས་བཅད་འདི་དབང་པོའི་རྙེད་པ་དང་འགག་པ་བཤད་པ་ཞེས་པ་
ལ་གོ་དགོས་སམ་བརྟག་གོ།རྒྱུན་ཞུགས་ཀྱི་འབྲས་བུ་དབང་པོ་དགུས་ཐོབ་པར་གསུངས་
པའི་
འི་དབང་པོ་དགུའི་ནང་ཚན་གྱི་ཚོར་བ་ལ་བཏང་སྙོམས་ཡིན་དགོས་ཏེ། རྒྱུན་ཞུགས་
ཀྱི་འབྲས་བུ་བསམ་གཏན་གྱི་ཉེར་བསྡོགས་ལ་བརྟེན་ནས་འཐོབ་དགོས་པ་གང་ཞིག བསམ་
གཏན་གྱི་ཉེར་བསྡོགས་ཀྱི་ཚོར་བ་ལ་ཚོར་བ་བཏང་སྙོམས་ཡིན་པས་ཁྱབ་པའི་ཕྱིར།
དྲུག་པ་དབང་པོའི་ལྡན་ཚུལ་འཆད་པ་ལ། བཏང་སྙོམས་དང་ནི་སྲོག་དང་ནི།།
ཡིད་དང་ལྡན་ལ་ངེས་གསུམ་ལྡན། །བདེ་ལུས་ལྡན་ལ་བཞི་དག་དང༌། །མིག་སོགས་
ལྡན་ལ་ལྔ་དང་ལྡན། །ཡིད་བདེ་ལྡན་ཡང་སྡུག་བསྔལ་ལྡན། །བརྒྱད་དང་ཀུན་ཤེས་
ལྡན་པ་ཡི། །དབང་པོ་ལྡན་ལ་བཅུ་གཅིག་ལྡན། །ཀུན་ཤེས་བྱེད་པའི་དབང་ལྡན་ལ།།
བཅུ་གསུམ་དག་དང་ལྡན་པ་ཡིན། །དགེ་མེད་ནང་ན་ཉུང་ལྡན་པ། །ལུས་ཚོར་སྲོག་
ཡིད་བརྒྱད་དང་ལྡན། །གཟུགས་མེད་བྱིས་པའང་དེ་བཞིན་ཏེ། །བཏང་སྙོམས་སྲོག་
ཡིད་དགེ་རྣམས་དང༌། །མང་པོར་ལྡན་ལ་བཅུ་དགུ་སྟེ། །དྲི་མ་མེད་རྣམས་མ་གཏོགས་
སོ༑ ༑མཚན་གཉིས་འཕགས་པ་ཆགས་བཅས་ཏེ། །མཚན་གཅིག་དྲི་མེད་གཉིས་མ་
གཏོགས། །ཞེས་པའི་བར་གསུངས། སྲོག་ཡིད་བཏང་སྙོམས་ཀྱི་དབང་པོ་གསུམ་ནི་
ཕན་ཚུན་ངེས་ལྡན་ཡིན་ལ། ལུས་དང་ལྡན་ན་བདེ་དབང་དང་ལྡན་པས་མ་ཁྱབ་སྟེ་བསམ་
གཏན་བཞི་པའི་སོ་སྐྱེའི་གང་ཟག་ལྟ་བུ་དང༌། བདེ་དབང་དང་ལྡན་ནའང་ལུས་དང་ལྡན་
པས་མ་ཁྱབ་སྟེ་གཟུགས་མེད་ཀྱི་འཕགས་པ་ལྟ་བུ་དང་། ལུས་དབང་དང་ལྡན་པ་དང་
བདེ་དབང་དང་ལྡན་པ་གཉིས་དབང་པོ་ཉེར་གཉིས་ལས་བཞི་ངེས་ལྡན་ཡིན། བསམ་
གཏན་གྱི་དངོས་གཞི་ཐོབ་པའི་འདོད་པའི་སོ་སྐྱེ་ལྟ་བུ་སྡུག་བསྔལ་གྱི་དབང་པོ་དང་ལྡན་

51
གནས་གཉིས་པ།
ཀྱང་ཡིད་མི་བདེའི་དབང་པོ་དང་མི་ལྡན་ཏེ། དེས་བསམ་གཏན་གྱི་དངོས་གཞི་ཐོབ་པ་
གང་ཞིག བསམ་གཏན་གྱི་དངོས་གཞི་ཐོབ་པ་ན་ཡིད་མི་བདེ་བཏང་བ་ཡིན་པའི་ཕྱིར།
འོན་ཀྱང་དེའི་ཚེ་ཡིད་མི་བདེ་མི་དགེ་བ་འདུན་པའི་འདོད་ཆགས་དང་བྲལ་བས་བཏང་
ཀྱང་ཡིད་མི་བདེ་དགེ་བ་བཏང་བའི་ཚུལ་ལ་དཔྱད་དགོས་ཏེ། གནས་བཞི་པར། འདོད་
གཏོགས་དགེ་བ་གཟུགས་མིན་ནི། །རྩ་ཆད་གོང་དུ་སྐྱེས་པ་ལས། །ཞེས་དགེ་རྩ་ཆད་
པ་དང་འདོད་པའི་གོང་མ་གཟུགས་དང་གཟུགས་མེད་དུ་སྐྱེས་པ་དག་འདོད་པའི་སས་
བསྡུས་ཀྱི་དགེ་བ་གཟུགས་མིན་པའི་གཏོང་རྒྱུར་གསུངས་ཀྱི། དེ་རྣམས་ལས་གཞན་
འདིའི་གཏོང་རྒྱུར་གང་ཡང་མ་གསུངས་པའི་ཕྱིར་ཞེ་ན་འདིའི་ལན་ཇི་ལྟར་ཐོབ་བརྟག་
དགོས་སོ། །མི་ཤེས་པ་ཀུན་ཤེས་པར་བྱེད་པའི་དབང་པོ་དང་ལྡན་པ་ནི་ངེས་པར་དབང་
པོ་བཅུ་གསུམ་དང་ལྡན་པ་ཡིན་ལ། འོ་ན་གཟུགས་མེད་དུ་སྐྱེས་པའི་འཕགས་པ་དེ་དབང་
པོ་བཅུ་གསུམ་དང་ལྡན་པར་ཐལ། མི་ཤེས་པ་ཀུན་ཤེས་པར་བྱེད་པའི་དབང་པོ་དང་
ལྡན་པའི་ཕྱིར་ཞེ་ན། མ་གྲུབ་སྟེ་དེ་འདྲའི་འཕགས་པ་དེ་སྒོམ་ལམ་པ་ཡིན་པ་གང་ཞིག
སྒོམ་ལམ་པ་ཡིན་ན་བཅུ་དྲུག་པ་ལམ་རྗེས་ཤེས་ཀྱི་ཚེ་མཐོང་ལམ་བཏང་བ་དགོས་པའི་
ཕྱིར༑ མི་ཤེས་པ་ཀུན་ཤེས་པར་བྱེད་པའི་དབང་པོ་དང་ལྡན་ན་སྡུག་བསྔལ་གྱི་དབང་
པོ་དང་ངེས་པར་ལྡན་དགོས་པ་ལས་ན་འདོད་པའི་རྟེན་ཅན་གྱི་གང་ཟག་ལ་སྡུག་བསྔལ་
གྱི་དབང་པོ་དང་ངེས་པར་ལྡན་པས་ཁྱབ་བོ། །མཚན་གཉིས་པ་བ་རྣམས་འཕགས་ལམ་
ཐོབ་པའི་རྟེན་དུ་མི་རུང་ལ་སོ་ཐར་གྱི་སྡོམ་པ་ཐོབ་པའི་རྟེན་དུའང་མི་རུང་ངོ་། །
འདུས་བྱས་ཀྱི་སྐྱེ་ཚུལ་རྒྱས་པར་བཤད་པ་ལ། དོན་དངོས་དང༌། ཞར་ལ་
རྒྱུ་དང་རྐྱེན་འབྲས་བུ་དང་བཅས་པ་བཤད་པ་གཉིས། དང་པོ་ལ་གཟུགས་ཅན་གྱི་( ལྷན་

མཛུབ་ཁྲིད། །, 52
ཅིག་)སྐྱེ་ཚུལ་དང་། གཟུགས་ཅན་མ་ཡིན་པའོ། །དང་པོ་འཆད་པ་ལ། འདོད་ན་
དབང་པོ་མེད་པ་དང༌། །སྒྲ་མེད་ཕྲ་རབ་རྡུལ་རྫས་བརྒྱད། །ལུས་དབང་ལྡན་ལ་རྫས་
དགུ་འོ། །ཞེས་གསུངས། འདོད་པའི་ཁམས་ན་བསགས་རྡུལ་ཆ་མེད་ཇི་འདྲ་ཞིག་སྐྱེ་
ཡང་ངེས་པར་རྡུལ་རྫས་བརྒྱད་དང་ལྷན་ཅིག་ཏུ་སྐྱེ་བ་ཡིན། འོ་ན་རྫས་བརྒྱད་འཇོག་
པ་དེ་རྡུལ་གྱི་རྫས་ལ་རྫས་སུ་འཇོག་གམ་སྐྱེ་མཆེད་ཀྱི་རྫས་ལ་རྫས་སུ་འཇོག་ཅེ་ན། རྒྱུའི་
གཟུགས་སྟེ་འབྱུང་བ་བཞི་རྡུལ་གྱི་རྫས་དང་འབྲས་བུའི་གཟུགས་སྟེ་འབྱུང་འགྱུར་བཞི་
སྐྱེ་མཆེད་ཀྱི་རྫས་སུ་འཇོག་པ་ཡིན་ནོ། །བསགས་རྡུལ་ཕྲ་རབ་གཅིག་བསགས་རྡུལ་ཕྲ་
རབ་གཞན་ཞིག་དང་ཚོགས་པའི་འདུས་པ་དེ་རྡུལ་རགས་པ་ཡིན། འོན་ཀྱང་བསགས་
རྡུལ་ཕྲ་རབ་ལྟ་བུ་རྡུལ་ཆུང་བའི་མཐར་ཐུག་པ་ཡིན་ཞིང་རང་ཉིད་ལས་ཆུང་བའི་རྡུལ་
མེད་པ་དང་ཕྲ་རབ་དེ་ཉིད་ཀྱི་ཚོགས་པ་ན་ཡོད་པའི་རྡུལ་རྫས་བརྒྱད་དང་ལྷན་ཅིག་སྐྱེ་
བ་མི་འགལ་བ་ནི། བསགས་རྡུལ་ཕྲ་རབ་དང་དེའི་ཚོགས་པ་ན་ཡོད་པའི་ས་རྡུལ་སོགས་
རང་གི་གོ་ས་ནམ་མཁའ་གཅིག་གི་གོ་བཀག་པ་ཡིན་པའི་དབང་ལས་ཡིན་ནོ། །འོ་ན་
རྡུལ་གཏོས་ཆེ་རུ་ཇི་ལྟར་འགྱུར་ཞེ་ན། ས་རྡུལ་ཆ་མེད་ལྟ་བུ་ལ་རང་དང་རིགས་མཐུན་
པའི་ས་རྡུལ་ཆ་མེད་གཞན་དང་ཕྲད་པ་བྱུང་བ་ན་རྡུལ་ཆེ་རུ་སོང་བ་དང་དེ་བཞིན་དུ་ཆུ་
རྡུལ་སོགས་ཀྱང་རང་དང་རིགས་མཐུན་པའི་རྡུལ་གཞན་དང་ཕྲད་པ་ནའམ་བསགས་རྡུལ་
ཕྲ་རབ་གཅིག་རང་དང་རིགས་མཐུན་པའི་བསགས་རྡུལ་ཕྲ་རབ་གཞན་དང་ཕྲད་པ་ན་
བོང་ཚོད་ཆེ་རུ་སོང་བ་ཡིན་པའི་ཕྱིར། ཕྱི་རོལ་པ་རྣམས་ནི་རྡུལ་ཕྲ་རབ་དག་རྡུལ་རྫས་
དུ་མ་དང་ལྷན་ཅིག་ཏུ་གྲུབ་པར་མི་འདོད་པར་རྡུལ་རྫས་ཡན་གར་བར་འདོད་ལ། ནང་
པའི་གྲུབ་མཐའ་སྨྲ་བ་ལ་རང་གི་ཚོགས་པའི་ནང་གི་རྡུལ་རྫས་གཞན་རྣམས་དང་ལྷན་ཅིག་

53 གནས་གཉིས་པ།
ཏུ་མི་སྐྱེ་བའི་རྡུལ་ཕྲ་རགས་གང་ཡང་ཡོད་པར་འདོད་པ་མེད་དོ། །ཚུལ་དེ་ལྟ་བས་ན་
ནང་པ་སངས་རྒྱས་པའི་གྲུབ་མཐའ་སྨྲ་བ་རྡུལ་ཆ་མེད་འདོད་པ་དག་གི་རྡུལ་ཆ་མེད་འདོད་
ཚུལ་དང་ཕྱི་རོལ་པ་རྣམས་ཀྱི་རྡུལ་ཆ་མེད་འདོད་ཚུལ་གྱི་ཁྱད་ཕྱེད་དགོས་པ་ཡོད་དོ།།
རྡུལ་ཕྲ་རབ་དང་སྣའི་དབང་པོ་དང་ལྕེའི་དབང་པོ་ཕྲད་པ་ན་སྣའི་དབང་པོས་དྲི་དང་ལྕེའི་
དབང་པོས་རོ་འཛིན་པ་ཡིན་ཅིང་། རྡུལ་ཕྲ་རབ་དང་ལྷན་ཅིག་ཏུ་སྐྱེ་བའི་ས་རྡུལ་དང་
ཆུ་རྡུལ་དང་རླུང་རྡུལ་དང་མེ་རྡུལ་རྣམས་ནི་རིམ་པ་ལྟར་འཛིན་པ་དང་སྡུད་པ་དང་རྒྱས་
པར་བྱེད་པ་དང་སྨིན་པར་བྱེད་པ་ཡིན་ནོ། །རྡུལ་ཕྲན་ཕྱོགས་ཀྱི་ཆ་མེད་བྱེ་བྲག་སྨྲ་བ་
དང་མདོ་སྡེ་པ་གཉིས་ཀས་འདོད་ཅིང་དེ་གཉིས་ཀའི་ལུགས་ལ་འདོད་པའི་སསའི་སས་བསྡུས་
ཀྱི་རྡུལ་ཕྲ་རབ་ལ་རྡུལ་རྫས་བརྒྱད་དང་ལྷན་ཅིག་ཏུ་སྐྱེ་བས་ཁྱབ་ལ། མིག་གི་དབང་
པོ་དང་ལྡན་པ་ལ་འདོད་ཁམས་སུ་རྡུལ་རྫས་བཅུ་དང་ལྷན་ཅིག་སྐྱེ་ལ་མིག་དབང་དེ་ལུས་
ཀྱི་དབང་པོ་དང་གོ་ས་ལོགས་སུ་ཆད་ནས་སྐྱེ་བ་མིན་པར་ཡང་སེམས་སོ། །འདིར་
མཆིམས་མཛོད་ལས། བྱེ་བྲག་སྨྲ་བས་མདོ་སྡེ་པར་ཤེས་པ་རྣམ་མེད་སྒྲུབ་པ་ལ། “སྣང་
བ་འདི་དོན་མ་ཡིན་ན་མི་སྣང་བའི་དོན་ཡོད་པ་ལ་སྒྲུབ་བྱེད་མེད་པའི་ཕྱིར་དང་། རགས་
སྣང་ཤེས་པ་ཡིན་ན་རགས་པ་རྡུལ་ཕྲན་བསགས་པ་མ་ཡིན་པར་ཐལ་བའི་ཕྱིར་རོ།། ”
ཞེས་པའི་སྒྲུབ་བྱེད་ཀྱི་རིགས་པ་གཉིས་བཀོད་པ་དེའི་ཚུལ་ཡང་འདི་ལྟར་སྣང་བ་དེ་ཡུལ་
གཟུགས་ཀྱི་སྟེང་དུ་འཇོག་གི་མིག་ཤེས་ཁོ་རང་གི་སྟེང་དུ་མི་འཇོག་སྟེ། མིག་ཤེས་ལ་
གཟུགས་སྣང་བ་སྟེ་གཟུགས་ཀྱི་རྣམ་པ་ཤར་བའི་རྣམ་པ་དེ་ཕྱི་རོལ་གྱི་དོན་ཡིན་གྱི་དེ་ལྟར་
མིན་ན་ཕྱི་དོན་ཡོད་པའི་སྒྲུབ་བྱེད་མེད་པར་འགྱུར་བའི་ཕྱིར་དང་། གལ་ཏེ་མིག་ཤེས་ལ་
གཟུགས་རགས་པ་སྣང་བ་དེ་ཤེས་པ་ཡིན་ན་གཟུགས་རགས་པ་རྡུལ་ཕྲན་བསགས་པ་མ་

མཛུབ་ཁྲིད། p 54
ཡིན་པར་འགྱུར་བའི་ཕྱིར་ཞེས་པའོ། །བྱེ་བྲག་སྨྲ་བས་ཤེས་པ་ཀུན་རྣམ་མེད་དུ་ཁས་
ལེན་པའི་གནད་ཀྱིས་རང་རིག་མེད་པར་ཁས་ལེན། མདོ་སྡེ་པས་ཤེས་པ་ཀུན་རྣམ་བཅས་
སུ་ཁས་ལེན་ཅིང་གཟུང་རྣམ་ཅན་གྱི་ཤེས་པ་ཉམས་སུ་མྱོང་བའི་རང་རིག་ཀྱང་ཁས་ལེན་
ནོ༑ ༑ཤེས་པ་རྣམ་བཅས་ཁས་ལེན་པའི་ཚུལ་ནི། འོག་གཞིར་ཚོན་སྔོན་པོ་དང་སེར་
པོ་སོགས་གནས་པའི་ཤེལ་དག་པ་ལ་ལྟ་ཚེ་ཤེལ་མཐོང་བའི་མིག་ཤེས་ཀྱིས་ཚོན་དེ་དག་
མཐོང་བས་ཤེལ་ལ་ཚོན་གྱི་རྣམ་པ་བྱུང་བ་ལྟར་ཤེས་པ་རྣམས་ཀྱང་ཡུལ་གྱི་རྣམ་ལྡན་
དུ་ཡོད་པ་ཡིན་ཅིང་། ཡང་རྣམ་པ་གཅིག་ཏུ་ན་མེ་ལོང་ནང་སླེབས་པའི་བྱད་བཞིན་གྱི་
རྣམ་པ་གཟུགས་བརྙན་ལ་ལྟ་བ་ན་མིག་ཤེས་ཀྱིས་གཟུགས་བརྙན་དངོས་སུ་མཐོང་ཞིང་
དེ་ལ་བརྟེན་ནས་བྱད་བཞིན་བཟང་ལོས་དང་དཀར་ནག་སོགས་ཤེས་ནུས་པ་ལྟར། མེ་
ལོང་གི་དཔེས་མཚོན་པའི་མིག་ཤེས་ལ་བྱད་བཞིན་གྱི་རྣམ་པ་གཟུགས་བརྙན་གྱིས་མཚོན་
པ་ཡུལ་གྱི་རྣམ་པ་ཞིག་ཡོད་ཅིང་། དེ་ལྟ་བུའི་ཡུལ་གཟུགས་ཀྱི་རྣམ་པ་དེ་མིག་ཤེས་དེའི་
ཐོག་གྲུབ་ཅིང་དེ་དངོས་སུ་མཐོང་བ་ན་ཕྱི་རོལ་གྱི་གཟུགས་དེ་ཡང་དེའི་སྟོབས་ལས་མཐོང་
བར་འཇོག་པ་ཡིན་ནོ། །གཞན་ཡང་ཤེས་པ་རྣམས་རྣམ་ལྡན་དུ་སྐྱེས་པ་མིན་པར་རྣམ་
མེད་དུ་གྲུབ་ན། ཡུལ་གཅིག་མཐོང་བ་ན་ཀུན་མཐོང་བ་དང་། ཀུན་མ་མཐོང་ན་གང་
ཡང་མ་མཐོང་བའི་སྐྱོན་འཕེན་པ་ཡིན་ལ། ཤེས་པ་རྣམ་མེད་དུ་འདོད་པ་ལ་སྐྱོན་དེ་ལྟར་
འཕེན་པ་ལ་མདོ་སྡེ་པ་ཡན་ནང་པའི་གྲུབ་མཐའ་སྨྲ་བ་ཀུན་མཐུན་པ་ཡིན་ནོ། །བུམ་འཛིན་
མིག་ཤེས་ལ་ཡོད་པའི་བུམ་པའི་རྣམ་པ་ལྟ་བུ་བུམ་པ་མིན་པ་ནི་བྱད་བཞིན་གྱི་རྣམ་པ་མེ་
ལོང་ནང་ཡོད་པ་དེ་བྱད་བཞིན་མིན་པ་བཞིན་དང་། ཤེས་པ་ནི་གཟུགས་བརྙན་ལྟར་
ཤར་བའི་ཡུལ་གྱི་རྣམ་པ་ཡོད་པ་ཞིག་ལ་འཇོག་པ་ཡིན་ནོ། །བྱེ་བྲག་སྨྲ་བས་ཤེས་པ་

55 གནས་གཉིས་ང་
རྣམ་བཅས་འཇོག་མི་ཤེས་པས་ཤེས་པའི་རྣམ་བཞག་ལེགས་པར་མི་ཐོན་ལ། ཚད་འབྲས
ཀྱི་རྣམ་བཞག་འཇོག་པ་ནའང་ཤེས་པའི་ཐོག་མི་འཇོག་པར་དབང་པོ་གཟུགས་ཅན་ཐོག
བཞག་ནས་ཚད་འབྲས་ངོ་བོ་ཐ་དད་པར་ཁས་ལེན་དགོས་པ་བྱུང་ལ། མདོ་སྡེ་པ་ཡན
གྱིས་ཚད་འབྲས་ངོ་བོ་གཅིག་ཏུ་འདོད་ཅིང་དེ་ལ་གསར་དུ་མི་བསླུ་བའི་ཤེས་པ་ཡིན་པ་
དང་དེས་དེ་རྟོགས་པ་ངོ་བོ་གཅིག་ཏུ་བཞེད་དོ། །ཤེས་པ་རྣམ་བཅས་ཡིན་པའི་ཚུལ་འདི
ཤིན་ཏུ་གནད་ཆེ་བས་གཞུང་ཆེན་པོ་རྣམས་ལ་ལྟ་རྟོག་ལེགས་པར་བགྱིས་ཏེ་དཔྱད་པར
འཚལ༑
གཉིས་པ་གཟུགས་ཅན་མ་ཡིན་པའི་ལྷན་ཅིག་སྐྱེ་བའི་ཚུལ་ལ། མདོར་བསྟན
པ་དང་། རྒྱས་པར་བཤད་པ་གཉིས། དང་པོ་འཆད་པ་ལ། སེམས་དང་སེམས་བྱུང
ངེས་ལྷན་ཅིག །ཐམས་ཅད་འདུས་བྱས་མཚན་ཉིད་དང༌། །ཐོབ་པའམ། ཞེས་པའི
བར་གསུངས། འདིར་སེམས་དང་སེམས་ལས་བྱུང་བ་རྣམས་ངེས་པར་ལྷན་ཅིག་སྐྱེ
བ་དང་། འདུས་བྱས་ཐམས་ཅད་ཀྱང་འདུས་བྱས་ཀྱི་མཚན་ཉིད་སྐྱེ་སོགས་བཞི་དང
ངེས་པར་ལྷན་ཅིག་སྐྱེ་བར་གསུངས་པ་ནི་སྐྱེ་བའི་ཆོས་ཅན་གྱི་དབང་དུ་བྱས་པ་ཡིན་ལ
མ་འོངས་མི་སྐྱེ་བའི་ཆོས་ཅན་གྱི་དེ་དག་ལ་སྐྱེ་བ་མི་རུང་བས་འགག་པ་ཡང་མེད་དོ།
གཉིས་པ་རྒྱས་པར་བཤད་པ་ལ་མཚུངས་ལྡན་དང༌། མཚུངས་ལྡན་མ་ཡིན
པ་རྒྱས་པར་བཤད་པ་གཉིས་ལས། དང་པོ་ནི། སེམས་བྱུང་རྣམ་ལྔ་སྟེ། །ས་མང་ལ
སོགས་ཐ་དད་ཕྱིར། །ཚོར་དང་སེམས་པ་འདུ་ཤེས་དང༌། །འདུན་དང་རེག་དང་བློ
གྲོས་དྲན། །ཡིད་ལ་བྱེད་དང་མོས་པ་དང༌། །ཏིང་ངེ་འཛིན་སེམས་ཐམས་ཅད་ལ།
དད་དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས

མཛུབ་ཁྲིད། 56
རྣམ་མི་འཚེ་དང༌། །བརྩོན་འགྲུས་རྟག་ཏུ་དགེ་ལ་འབྱུང༌། །རྨོངས་དང་བག་མེད་ལེ་
ལོ་དང་། །མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང༌། །མི་
དགེ་ལ་ནི་ཁྲེལ་མེད་དང་། །ངོ་ཚ་མེད་པའོ་ཁྲོ་བ་དང༌། ཁོན་དུ་འཛིན་དང་གཡོ་དང་
ནི༑ ༑ཕྲག་དོག་འཚིག་འཆབ་སེར་སྣ་དང༌། །སྒྱུ་དང་རྒྱགས་དང་རྣམ་འཚེ་ནི། །ཉོན་
མོངས་ཆུང་ངུའི་ས་པ་རྣམས །འདོད་པའི་དགེ་བའི་སེམས་ལ་ནི། །རྟོག་དང་དཔྱོད་
དང་བཅས་པའི་ཕྱིར། །སེམས་ལས་བྱུང་བ་ཉི་ཤུ་གཉིས། །ལ་ལ་དག་ཏུ་འགྱོད་པ་
བསྣན༑ ༑མི་དགེ་ལ་ནི་མ་འདྲེས་དང༌། །ལྟ་དང་ལྡན་ལའང་ཉི་ཤུ་འབྱུང། །ཉོན་
མོངས་བཞི་དང་ཁྲོ་སོགས་དང། །འགྱོད་པ་དང་ནི་ཉི་ཤུ་གཅིག །བསྒྲིབས་ལ་བཅོ་
བརྒྱད་ལུང་མ་བསྟན། །གཞན་ལ་བཅུ་གཉིས་དག་ཏུ་འདོད། །གཉིད་ནི་ཀུན་ལ་མི་
འགལ་ཕྱིར། །གང་ལ་ཡོད་པ་དེ་བསྣན་ནོ། །དེ་ལས་འགྱོད་གཉིད་མི་དགེ་རྣམས། །བསམ་
གཏན་དང་པོ་དག་ན་མེད། །རྟོག་པའང་བསམ་གཏན་ཁྱད་པར་ཅན། །དེ་ཡི་གོང་ན་
དཔྱོད་པ་ཡང། །མ་གུས་ངོ་ཚ་མེད་ཁྲེལ་མེད། །ཁ་ན་མ་ཐོ་འཇིགས་མི་ལྟ། །དགའ་
དད་གུས་ཉིད་ངོ་ཚ་ཤེས། །དེ་གཉིས་འདོད་དང་གཟུགས་དག་ན། །རྟོག་དང་དཔྱོད་
པ་རྩིང་ཞིབ་ཉིད། །ང་རྒྱལ་ཁེངས་པ་རྒྱགས་པ་ནི། །རང་གི་ཆོས་ལ་ཆགས་པ་ཡི། །སེམས་
ནི་ཡོངས་སུ་གཏུགས་པ་འོ། །སེམས་དང་ཡིད་དང་རྣམ་ཤེས་ནི། །དོན་གཅིག་སེམས་
དང་སེམས་བྱུང་དང༌། །རྟེན་དང་དམིགས་དང་རྣམ་བཅས་དང༌། །མཚུངས་པར་
ལྡན་པའང་རྣམ་པ་ལྔ། །ཞེས་པའི་བར་གསུངས།- སེམས་བྱུང་ཀུན་འགྲོ་ལ་བཅུ་ཡོད་
ཀྱང་གྲུབ་མཐའ་གོང་མའི་ལུགས་ལ་འདུན་པ་སོགས་ལྔ་ཡུལ་ངེས་སུ་འདོད་པས་སེམས་
ཐམས་ཅད་ཀྱི་འཁོར་དུ་བྱུང་བར་མ་ངེས་སོ། །སེམས་ཡིན་ན་རང་དང་མཚུངས་ལྡན་

57 གནས་གཉིས་པ།
གྱི་སེམས་ཀྱི་ས་མང་བཅུ་དང་ལྡན་པས་ཁྱབ་ལ་སེམས་ཀྱི་ས་མང་བཅུ་པོ་གང་རུང་ལ་
རང་དང་མཚུངས་ལྡན་གྱི་སེམས་ཀྱི་ས་མང་གཞན་དགུ་དང་མཚུངས་པར་ལྡན་པས་ཁྱབ་
བོ༑ ༑དགེ་བའི་ས་མང་བཅུའི་ནང་ཚན་གྱི་ཤིན་སྦྱངས་ནི་ལུས་ངག་ཡིད་གསུམ་ཅི་རིགས་
དགེ་བར་འཇུག་པ་ལ་ལས་སུ་མི་རུང་བའི་གནས་ངན་ལེན་གྱི་ཆ་ཞིག་དང་བྲལ་བས་ཆོག་
གི་ལས་སུ་མི་རུང་བའི་ཆ་ཐམས་ཅད་དང་བྲལ་བ་མི་དགོས་ལ། ཉོན་མོངས་ཅན་གྱི་
སེམས་ཡིན་ན་རང་དང་མཚུངས་ལྡན་གྱི་ཉོན་མོངས་ཆེན་པོའི་ས་པ་དྲུག་ཡོད་པས་ཁྱབ་
ཅིང་ཉོན་མོངས་ཆེན་པོའི་ས་པ་དྲུག་ཀྱང་ནང་ཕན་ཚུན་མཚུངས་ལྡན་ཡིན་དགོས་སོ། །ཁྲོ་
བ་ཁོང་ཁྲོའི་ཆར་གཏོགས་པ་དང་རྒྱགས་པ་ང་རྒྱལ་གྱི་ཆར་གཏོགས་པ་ཡིན་ལ་ཉོན་མོངས་
ཆུང་ངུའི་ས་པ་བཅུ་པོ་ནང་ཕན་ཚུན་མཚུངས་ལྡན་དུ་སོང་བ་ནི་མེད་དོ། །གནས་ལྔ་
པར༑ རྨུགས་རྒོད་རྒྱགས་པ་ཁམས་གསུམ་ན། །ཞེས་འབྱུང་བ་ལྟར་གསུམ་དང་གཡོ་
སྒྱུ་གཉིས་ཏེ་ལྔ་པོ་བསམ་གཏན་དང་པོའི་སར་གཏོགས་རྣམས་ནི་ལུང་མ་བསྟན་དང༌།
གཉིད་ནི་འདོད་པའི་དགེ་བའི་སེམས་དང་མི་དགེ་བའི་སེམས་དང་བསྒྲིབས་སེམས་ལུང་
མ་བསྟན་དང་མ་བསྒྲིབས་ལུང་མ་བསྟན་གྱི་སེམས་ཀུན་དང་མཚུངས་ལྡན་དུ་སོང་བ་ཡོད་
ཅིང་༑ དེ་ཡང་གཉིད་དང་མཚུངས་ལྡན་གྱི་སེམས་འདོད་པའི་འཇིག་ལྟ་དང་མཐར་
ལྟ་དང་མཚུངས་ལྡན་དུ་སོང་བ་རྣམས་ནི་འདོད་པའི་བསྒྲིབས་སེམས་ལུང་མ་བསྟན་དང་
གཉིད་མཚུངས་ལྡན་དུ་སོང་བ་ཡིན་པ་དང་། དེ་བཞིན་དུ་གཉིད་དང་མཚུངས་ལྡན་གྱི་
མི་དགེ་བའི་སེམས་ཡོད་པ་ནི་གཉིད་དང་ཁོང་ཁྲོ་གཉིས་འཁོར་དུ་ལྡན་པའི་འདོད་པའི་
སེམས་ལྟ་བུའོ། །འདོད་པའི་ཁམས་ཀྱི་སེམས་གང་ལ་སེམས་བྱུང་དུ་ཞིག་འབྱུང་བ་
བཤད་པ་དེ་ལས་འགྱོད་པ་དང་གཉིད་དང་མི་དགེ་བའི་སེམས་བྱུང་ཁོང་ཁྲོ་དང་ངོ་ཚ་

མཛུབ་ཁྲིད། 58
མེད་པ་དང་ཁྲེལ་མེད་པ་དང་། གཡོ་དང་སྒྱུ་དང་རྒྱགས་པ་གསུམ་མ་གཏོགས་པ་ཉོན་
མོངས་ཆུང་ངུའི་ས་པ་བདུན་ཏེ་མཐའ་གཅིག་ཏུ་མི་དགེ་བ་ཡིན་པའི་སེམས་བྱུང་བཅུ་
དང་གཞན་འགྱུར་གཉིས་ཏེ་བཅུ་གཉིས་ནི་བསམ་གཏན་དང་པོ་དག་ན་མེད་དོ། །འདྲ་
བ་ལྟ་བུའི་སེམས་བྱུང་བརྒྱད་ལས་ངོ་ཚ་མེད་པ་དང་ཁྲེལ་མེད་པ་གཉིས་འཛེམ་མེད་དུ་
འདྲ་ཡང༌། ཡོན་ཏན་དང་ཡོན་ཏན་ཅན་ལ་མ་གུས་པ་ནི་ངོ་ཚ་མེད་པ་དང་ཁྲེལ་མེད་
པ་ནི་སྲོག་གཅོད་སོགས་ཁ་ན་མ་ཐོ་བ་ལ་འཇིགས་པར་མི་ལྟ་བའི་བྱེད་པ་ལས་ཅན་གྱི་
སེམས་བྱུང་ཞིག་ལ་བྱའོ། །འདིར་མཆིམས་མཛོད་ལས། “དགའ་བ་དང་གུས་པ་
དེ་གཉིས་ཀྱང་འདོད་པ་དང་གཟུགས་ཀྱི་ཁམས་དག་ན་ཡོད་དོ་ཞེས་བྱ་བའང་གང་ཟག་
ལ་དམིགས་པའི་དབང་དུ་བྱས་པ་ཡིན་ཏེ། ཆོས་ལ་དམིགས་པའི་དེ་གཉིས་ནི་གཟུགས་
མེད་ནའང་ཡོད་པའི་ཕྱིར་རོ།། ”ཞེས་ཆོས་ལ་དམིགས་པའི་དགའ་དད་གཉིས་གཟུགས་
མེད་ཀྱི་སས་བསྡུས་ཡོད་པར་གསུངས་པ་ལ། འོ་ན་གཟུགས་མེད་ཀྱི་སས་བསྡུས་པའི་
ཚོར་བ་དགའ་བ་ཡོད་པར་ཐལ། དེའི་སས་བསྡུས་ཀྱི་དགའ་བ་ཡོད་པའི་ཕྱིར་ཏེ། དེ་
ན་ཆོས་ལ་དམིགས་པའི་དགའ་དད་གཉིས་ཡོད་པའི་ཕྱིར་ཞེ་ན། ལན་ཇི་ལྟར་ཐོབ་དཔྱད་
པར་བྱའོ། །རྟོག་དཔྱོད་གཉིས་ཤེས་རབ་ཀྱི་ཆར་གཏོགས་པ་འདྲ་བ་དང་རྒྱགས་པ་ང་
རྒྱལ་གྱི་ཆར་གཏོགས་པས་དེ་དག་ལ་འདྲ་བ་ལྟ་བུའི་སེམས་བྱུང་གི་ཐ་སྙད་མཛད་པ་ཡིན་
ནོ༑ ༑མིག་གི་རྣམ་པར་ཤེས་པའི་ཐུན་མོང་བའི་བདག་རྐྱེན་ཡིད་དབང་ཡོད་ཅིང་། ཡིད་
ཀྱི་རྣམ་ཤེས་ཀྱི་ཐུན་མོང་བའི་བདག་རྐྱེན་ཡིད་དབང་གི་རྣམ་བཞག་མེད་ཀྱང་དེའི་ཐུན་
མོང་མིན་པའི་བདག་རྐྱེན་ཡིད་དབང་ཡོད་དོ། །གྲུབ་མཐའ་གོང་མ་ལྟར་ན་ཡིད་ཀྱི་རྣམ་
ཤེས་ཀྱི་ཐུན་མོང་བའི་བདག་རྐྱེན་མིག་དབང་ཡོད་པ་ནི། ཡིད་ཀྱི་ཤེས་པ་ལྷའི་མིག་གི་

59 གནས་གཉིས་པ།
མངོན་ཤེས་ལྟ་བུའི་བདག་རྐྱེན་དུ་གྱུར་པའི་བསམ་གཏན་གྱི་མིག་དེ་ལྟའི་མིག་གི་མངོན་
ཤེས་ཀྱི་ཐུན་མོང་བའི་བདག་རྐྱེན་དང་བསམ་གཏན་སས་བསྡུས་ཀྱི་མིག་ཤེས་ཀྱི་ཐུན་
མོང་མིན་པའི་བདག་རྐྱེན་ཡིན་པས་སོ། །འདིར་སེམས་དང་སེམས་ལས་བྱུང་བ་དང༌།
རྟེན་དང་བཅས་པ་དང་། དམིགས་པ་དང་བཅས་པ་དང༌། རྣམ་པ་དང་བཅས་པ་དང་།
མཚུངས་པར་ལྡན་པ་རྣམས་དོན་གཅིག་པར་གསུངས་ཤིང་སེམས་དང་སེམས་ལས་བྱུང་
བ་ཞེས་པ་སེམས་དང་སེམས་བྱུང་ཅི་རིགས་ལ་བྱའོ། །འོ་ན་སེམས་དང་སེམས་བྱུང་
ཅི་རིགས་པ་དང་རྣམ་བཅས་སོགས་དོན་གཅིག་ན་ལུགས་འདིར་ཤེས་པ་རྣམ་བཅས་ཁས་
ལེན་དགོས་པར་འགྱུར་རོ་ཞེ་ན། སྐྱོན་མེད་དེ་རྟེན་བཅས་སོགས་དང་དོན་གཅིག་པའི་
རྣམ་བཅས་ནི་རང་གི་དམིགས་པ་ལ་རྣམ་པ་རེ་རེ་ནས་བྱེ་བྲག་ཏུ་གཅོད་པའི་ཕྱིར་རྣམ་
བཅས་ཞེས་བྱ་ཞིང་། དེ་ཡང་གནས་བདུན་པར། རྣམ་པ་ཤེས་རབ་དང་བཅས་པའི།།
ཞེས་པ་དང་མཐུན་ལ་དེ་ཙམ་གྱིས་ཤེས་པ་རྣམ་བཅས་ཁས་ལེན་པར་མི་འགྱུར་ཏེ། ཤེས་
པ་རྣམ་བཅས་ནི་དཔེར་ན་སྔོ་འཛིན་མིག་ཤེས་ལ་སྔོན་པོ་སྣང་བ་དེ་སྔོན་པོར་མི་འཇོག་
པར་སྔོ་འཛིན་མིག་ཤེས་ཐོག་ཡོད་པ་ལ་བྱ་ཞིང་། བྱེ་བྲག་སྨྲ་བས་སྔོན་པོ་སྣང་བ་དེ་རྡུལ་
ཕྲན་བསགས་པའི་ཕྱི་རོལ་གྱི་དོན་ལ་མ་གཏོགས་ཤེས་པའི་ཐོག་མེད་པར་འདོད་པ་དང་
དེའི་གནད་ཀྱིས་མི་བསླུ་བ་འཇོག་པ་ཡང་དབང་པོ་གཟུགས་ཅན་པ་ལ་བརྟེན་ནས་དོན་
ཐོབ་པ་ལ་བཞག་པས་མི་བསླུ་བར་འགྲོ་ཚུལ་གྱི་རྣམ་བཞག་ཀྱང་དབང་པོའི་སྟེང་ནས་
བྱས་པ་ཡིན་ནོ། །
གཉིས་པ་མཚུངས་ལྡན་མ་ཡིན་པ་བཤད་པ་ལ་གསུམ་ལས་མདོར་བསྟན་པ་ནི།
མི་ལྡན་པ་ཡི་འདུ་བྱེད་རྣམས། །ཐོབ་དང་མ་ཐོབ་སྐལ་མཉམ་དང༌། །འདུ་ཤེས་མེད་

མཛུབ་ཁྲིད། 60
སྙོམས་འཇུག་པ་དང༌། །སྲོག་དང་མཚན་ཉིད་རྣམས་དང་ནི། །མིང་གི་ཚོགས་ལ་སོགས་
པ་ཡང༌། །ཞེས་གསུངས།
གཉིས་པ་སོ་སོའི་རང་བཞིན་བཤད་པ་ལ་( ཐོབ་པ། མ་ཐོབ་པ། སྐལ་མཉམ།
འདུ་ཤེས་མེད་པ་བ། འདུ་ཤེས་མེད་པའི་སྙོམས་འཇུག འགོག་པའི་སྙོམས་འཇུག སྲོག་
གི་དབང་པོ། མཚན་ཉིད། མིང་གི་ཚོགས་ལ་སོགས་པ་བཤད་པ་དང་།) དགུ་ལས།
དེ་དག་འཆད་པ་ལ། ཐོབ་པ་རྙེད་དང་ལྡན་པ་འོ། །ཐོབ་དང་མ་ཐོབ་རང་རྒྱུད་དུ།།
གཏོགས་པ་རྣམས་ཀྱིའོ་འགོག་གཉིས་ཀྱི། །དུས་གསུམ་པ་ཡི་རྣམ་པ་གསུམ། །དགེ་
ལ་སོགས་ཀྱི་དགེ་ལ་སོགས། །དེར་གཏོགས་རྣམས་ཀྱི་རང་ཁམས་པ། །མ་གཏོགས་
རྣམས་ཀྱི་རྣམ་པ་བཞི། །སློབ་དང་མི་སློབ་མིན་གྱི་གསུམ། །སྤང་བྱ་མིན་པའི་རྣམ་
གཉིས་འདོད། །ལུང་བསྟན་མིན་ཐོབ་ལྷན་ཅིག་སྐྱེ། །མངོན་ཤེས་སྤྲུལ་པ་མ་གཏོགས་
པ༑ ༑བསྒྲིབས་པའི་གཟུགས་ཀྱིའང་འདོད་པ་ན། །གཟུགས་ཀྱི་སྔར་ནི་སྐྱེ་བ་མེད། །མ་
ཐོབ་མ་བསྒྲིབས་ལུང་མ་བསྟན། །འདས་མ་སྐྱེས་ཀྱི་དེ་རྣམ་གསུམ། །འདོད་སོགས་
གཏོགས་དང་དྲི་མེད་ཀྱིའང་། །ལམ་མ་ཐོབ་པ་སོ་སོ་ཡི། །སྐྱེ་བོར་འདོད་དོ་དེ་ཐོབ་
དང་༑ ༑ས་འཕོས་ནས་ནི་རྣམ་ཉམས་འགྱུར། །སྐལ་མཉམ་སེམས་ཅན་འདྲ་བ་འོ།།
འདུ་ཤེས་མེད་པ་པ་འདུ་ཤེས། །མེད་པར་སེམས་དང་སེམས་བྱུང་རྣམས། །འགོག་
པའོ་རྣམ་སྨིན་དེ་འབྲས་ཆེ། །དེ་བཞིན་འདུ་ཤེས་མེད་སྙོམས་འཇུག །བསམ་གཏན་
ཐ་མར་འབྱུང་འདོད་པས། །དགེ་བའོ་སྐྱེས་ནས་མྱོང་འགྱུར་ཉིད། །འཕགས་པའི་མ་
ཡིན་དུས་གཅིག་འཐོབ། །འགོག་པ་ཞེས་པའང་དེ་བཞིན་ཉིད། །འདི་གནས་དོན་དུ་
སྲིད་རྩེ་སྐྱེས། །དགེ་བའོ་གཉིས་སུ་མྱོང་འགྱུར་དང་། །མ་ངེས་འཕགས་པའི་སྦྱོར་བས་

61 གནས་གཉིས་པ།
འཐོབ༑ ༑ཐུབ་པའི་བྱང་ཆུབ་ཀྱིས་ཐོབ་བྱ། །དང་པོར་མ་ཡིན་སྐད་ཅིག་མ། །སུམ་
ཅུ་རྩ་བཞིས་ཐོབ་ཕྱིར་རོ། །གཉིས་ཀ་འདོད་དང་གཟུགས་རྟེན་ཅན། །འགོག་པ་དང་
པོར་མིའི་ནང་དུ། །སྲོག་ནི་ཚེ་ཡིན་དྲོད་དང་ནི། །རྣམ་ཤེས་རྟེན་གང་ཡིན་པ་འོ། །མཚན་
ཉིད་དག་ནི་སྐྱེ་བ་དང༌། །རྒ་དང་གནས་དང་མི་རྟག་ཉིད། །དེ་དག་སྐྱེ་བའི་སྐྱེས་ལ་
སོགས༑ ༑དེ་ཆོས་བརྒྱད་དང་གཅིག་ལ་འཇུག །རྒྱུ་དང་རྐྱེན་དག་མེད་པར་ནི། །སྐྱེ་
བས་བསྐྱེད་བྱ་སྐྱེད་བྱེད་མིན། །མིང་གི་ཚོགས་ལ་སོགས་པ་ནི། །མིང་དང་ངག་དང་
ཡི་གེའི་ཚོགས། །ཞེས་པའི་བར་གསུངས། ཐོབ་བྱའི་ཆོས་ལྡན་པར་བྱེད་པའི་རྫས་
ལ་ཐོབ་པ་ཞེས་བྱ་ཞིང་། ཐོབ་པ་ཡིན་ན་ཐོབ་བྱའི་ཆོས་རྒྱུད་ཀྱིས་བསྡུས་པས་མ་ཁྱབ་
སྟེ༑ འགོག་པ་གཉིས་ཀྱི་ཐོབ་པ་ལྟ་བུའི་ཐོབ་བྱའི་ཆོས་འགོག་པ་གཉིས་པོ་རྒྱུད་ཀྱིས་མ་
བསྡུས་པའི་ཕྱིར་ཏེ། དེ་དག་རྟག་པ་ཡིན་པའི་ཕྱིར། འགོག་པ་གཉིས་མ་གཏོགས་པའི་
ཐོབ་བྱའི་ཆོས་ལ་རྒྱུད་ཀྱིས་བསྡུས་པ་དགོས་སོ། །ཐོབ་བྱའི་ཆོས་འདས་མ་འོངས་ད་
ལྟ་བ་གསུམ་པོ་རེ་རེའི་ཐོབ་པའང་འདས་པ་དང་མ་འོངས་པ་དང་ད་ལྟ་བ་གསུམ་རེ་ཡོད་
ལ༑ ( དེ་ཡང་གནས་བཞི་པར། བསམ་གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་དང༌ཞེས་
གསུངས་པ་ལྟར་བསམ་གཏན་གྱི་སྡོམ་པ་སྐད་ཅིག་དང་པོ་ཐོབ་པ་ན་སྔར་བཏང་ཟིན་པ་དང་མ་འོངས་པ་ན་སྐྱེ་བར་གྱུར་
པའི་བསམ་གཏན་གྱི་སྡོམ་པ་རྣམས་ཐོབ་པས་) ཐོབ་པ་མུ་དགུ་དེ་བསམ་གཏན་གྱི་སྡོམ་པ་ལྟ་བུ་ལ་
སྦྱར་ནས་བརྩི་ན་ཐོབ་བྱའི་ཆོས་ད་ལྟ་བའི་བསམ་གཏན་གྱི་སྡོམ་པའི་ཐོབ་པ་འདས་པ་
ནི་སྐྱེ་བ་སྔོན་མར་ད་ལྟའི་བསམ་གཏན་གྱི་སྡོམ་པ་ཐོབ་པའི་ཐོབ་པ་ལྟ་བུ་དང༌། ཐོབ་
བྱའི་ཆོས་ད་ལྟ་བའི་ཐོབ་པ་ད་ལྟ་བ་ནི་ད་ལྟ་གསར་དུ་སྐྱེས་པའི་བསམ་གཏན་གྱི་སྡོམ་པའི་
ཐོབ་པ་ད་ལྟར་ཡོད་བཞིན་པ་ལྟ་བུ་དང༌། ཐོབ་བྱའི་ཆོས་ད་ལྟ་བའི་ཐོབ་པ་མ་འོངས་

མཛུབ་ཁྲིད 62
པ་ནི་སྐྱེ་བ་ཕྱི་མར་དེ་ཐོབ་པའི་ཐོབ་པ་ལྟ་བུའོ། །ཐོབ་བྱའི་ཆོས་འདས་པ་སྐྱེ་བ་སྔོན་མའི་
བསམ་གཏན་གྱི་སྡོམ་པའང་ད་ལྟར་ཐོབ་པ་ཡོད་ཅིང་། དེ་འདྲའི་ཐོབ་པ་ད་ལྟ་བ་དེ་སྐྱེ་
བ་སྔོན་མའི་བསམ་གཏན་གྱི་སྡོམ་པ་དང་ལྡན་པར་བྱེད་པའི་རྫས་ཏེ་ཐོབ་བྱའི་ཆོས་འདས་
པའི་ཐོབ་པ་ད་ལྟ་བ་ཡིན་ལ། དེ་ལྟར་ཡིན་པའང་བསམ་གཏན་གྱི་སྡོམ་པ་དེ་འཇིག་རྟེན་
པའི་བསམ་གཏན་གྱི་ཉེར་བསྡོགས་བདེན་པའི་རྣམ་ཅན་མིན་པ་ཞིག་གིས་ཐོབ་པ་ན་དེ་
དང་རིགས་མཐུན་པའི་བསམ་གཏན་གྱི་སྡོམ་པ་འདས་མ་འོངས་ཡང་སྐལ་མཉམ་གྱི་རྒྱུ་
རྒྱས་པ་ལས་ཐོབ་པས་ཡིན་ནོ། །འོན་ཀྱང་སྐྱེ་བ་སྔོན་མའི་བསམ་གཏན་གྱི་སྡོམ་པ་དེ་
ཉམས་ནས་ཚེ་འདི་ལ་གསར་དུ་ཐོབ་པར་འདོད་ལ། ཐོབ་བྱའི་ཆོས་མ་འོངས་པའི་ཐོབ་
པ་ལའང་ཐོབ་པ་དུས་གསུམ་འཇོག་ཚུལ་དེས་མཚོན་ཏེ་ཤེས་པར་བྱའོ། །སློབ་པ་ལ་
ཕྱེ་ན་མཐོང་ལམ་དང་སྒོམ་ལམ་གཉིས་ལས་མེད་པས། མཐོང་ལམ་གྱི་ཐོབ་པ་མཐོང་
ལམ་དང་སྒོམ་ལམ་གྱི་ཐོབ་པ་ཟག་མེད་དེ་སྒོམ་ལམ་དང་། མི་སློབ་པའི་ལམ་བདེན་
གྱི་ཐོབ་པ་ནི་མི་སློབ་པ་ཡིན་ལ། སོ་སོར་བརྟགས་འགོག་གི་ཐོབ་པ་ཟག་བཅས་གང་ཡིན་
པ་དེ་ནི་སློབ་མི་སློབ་གང་ཡང་མིན་ནོ། །མ་བསྒྲིབས་ལུང་མ་བསྟན་གྱི་ཐོབ་པ་ལ་ཐོབ་
བྱའི་ཆོས་དང་ལྷན་ཅིག་པས་མ་ཁྱབ་པ་ནི། བསམ་གཏན་གྱི་དངོས་གཞིའམ་ཕྱིར་མི་
འོང་གི་འབྲས་བུ་གསར་དུ་ཐོབ་པ་ན་སྤྲུལ་སེམས་དང་མ་བསྒྲིབས་ལུང་མ་བསྟན་གྱི་ལྷའི་
མིག་དང་རྣ་བའི་མངོན་ཤེས་གཉིས་ཐོབ་ཀྱང་དེ་དག་མངོན་དུ་མི་གྱུར་བ་བཞིན་ནོ། །ལྷའི་
མིག་གི་མངོན་ཤེས་དང་ལྷའི་རྣ་བའི་མངོན་ཤེས་དང་སྤྲུལ་སེམས་ལ་ཐོབ་པ་དུས་གསུམ་
བཞག་པ་དེ་ནི་སྦྱོར་བྱུང་གི་དབང་དུ་བྱས་པ་སྟེ། རང་འགྲེལ་ལས། “ཅི་མ་བསྒྲིབས་
ལ་ལུང་དུ་མ་བསྟན་པ་ཐམས་ཅད་ཀྱི་དེ་དང་འདྲ་འམ་ཞེ་ན། མངོན་ཤེས་སྤྲུལ་པ་མ་

63 གནས་གཉིས་པ།
གཏོགས་པ་ཐམས་ཅད་ཀྱི་དེ་དང་འདྲ་སྟེ། མངོན་པར་ཤེས་པ་ལུང་དུ་མ་བསྟན་པ་གཉིས་
དང་༑ སྤྲུལ་པའི་སེམས་མ་གཏོགས་པའོ། །དེ་དག་སྦྱོར་བའི་ཁྱད་པར་གྱིས་འགྲུབ་
པས་སྟོབས་དང་ལྡན་པའི་ཕྱིར་སྔར་དང་ཕྱིས་དང་ལྷན་ཅིག་སྐྱེ་བ་ཡང་ཡོད་དོ།། ”ཞེས་
གསུངས་པའི་ཕྱིར། སྐྱེས་ཐོབ་ཀྱི་མིག་གི་མངོན་ཤེས་སོགས་གསུམ་པོ་ལ་ནི་དགེ་མི་
དགེ་ལུང་མ་བསྟན་གསུམ་ཆར་ཡོད་པ་ནི། གནས་བདུན་པར། བསྒོམས་ལས་སྐྱེས་
པ་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་མོ། །ཞེས་དང་དེའི་ཐད་ཀྱི་རང་འགྲེལ་
ལས༑ ‘“ ཡང་ཅི་སྤྲུལ་པའི་སེམས་ཐམས་ཅད་ལུང་དུ་མ་བསྟན་པ་ཡིན་ནམ་ཞེ་ན།
བསྒོམས་ལས་སྐྱེས་པ་ལུང་མ་བསྟན། །བསྒོམས་པའི་འབྲས་བུ་གང་ཡིན་པ་དེ་ནི་ངེས་
པར་ལུང་དུ་མ་བསྟན་པ་ཡིན་ནོ། །སྐྱེ་བ་ལས་སྐྱེས་རྣམ་གསུམ་མོ། །ལྷ་དང༌། ཀླུ་
དང་༑ ཤ་ཟ་ལ་སོགས་པའི་སྐྱེ་བས་ཐོབ་པའི་སྤྲུལ་པའི་སེམས་ནི་དགེ་བ་དང༌། མི་
དགེ་བ་དང༌། ལུང་དུ་མ་བསྟན་པ་ཡིན་ནོ།།’” ཞེས་གསུངས་སོ། །འོ་ན་འདོད་པའི་
སས་བསྡུས་ཀྱི་བསྒྲིབས་གཟུགས་ལུང་མ་བསྟན་མེད་པ་ཇི་ལྟར་ཡིན་ཞེ་ན། རང་འགྲེལ་
ལས་“ཅི་མ་བསྒྲིབས་ལ་ལུང་དུ་མ་བསྟན་པ་ཁོ་ནའི་ཐོབ་པ་ལྷན་ཅིག་སྐྱེ་བ་ཡིན་ནམ་ཞེ་
ན་སྨྲས་པ། བསྒྲིབས་པའི་གཟུགས་ཀྱིའང༌། གཟུགས་ཀྱི་རྣམ་པར་རིག་བྱེད་བསྒྲིབས་
ལ་ལུང་དུ་མ་བསྟན་པའི་ཐོབ་པ་ཡང་ལྷན་ཅིག་སྐྱེ་བ་ཁོ་ན་སྟེ། ཆེན་པོས་ཀྱང་རྣམ་པར་
རིག་བྱེད་མ་ཡིན་པ་མི་སློང་བས་སྟོབས་ཆུང་བར་གྲུབ་པའི་ཕྱིར་རོ།།’”ཞེས་གསུངས་
པ་དང་མཆིམས་མཛོད་ལས་ཀྱང་འདོད་པ་ན་བསྒྲིབས་གཟུགས་ལུང་མ་བསྟན་གྱི་རིག་
བྱེད་མེད་པའི་རྒྱུ་མཚན་དུ་དེ་ན་དེའི་ཀུན་སློང་མེད་པར་གསུངས་པ་ལས་ན་དེ་དག་གི་
དོན་འདི་བཞིན་དུ་བྱ་སྟེ། ཀུན་སློང་མེད་པར་གསུངས་པ་དེ་དག་དུས་ཀྱི་ཀུན་སློང་ལ་

མཛུབ་ཁྲིད། 64
དགོངས་ལ་རྒྱུའི་ཀུན་སློང་ལ་དགོངས་པ་མིན་ཏེ། འདོད་པ་ནའང་འཇིག་ལྟ་དང་མཐར་
ལྟ་ལྟ་བུས་བསྒྲིབས་གཟུགས་ལུང་མ་བསྟན་གྱི་རིག་བྱེད་ཀྱི་རྒྱུའི་ཀུན་སློང་བྱེད་པའི་ཕྱིར།
དེས་ན་འདོད་པ་ན་བསྒྲིབས་གཟུགས་ལུང་མ་བསྟན་ཡོད་ན་དེའི་དུས་ཀྱི་ཀུན་སློང་སྒོམ་
སྤང་ཁོ་ན་ཡིན་དགོས་པས་སྒོམ་སྤང་ཁོ་ན་ཡིན་པའི་རྣམ་ཤེས་བསྒྲིབས་ལུང་མ་བསྟན་
འདོད་པ་ན་ཡོད་པར་འགྱུར་ལ། འདོད་པ་ན་རྣམ་ཤེས་དེ་ལྟ་བུ་མེད་པས་དེ་ན་བསྒྲིབས་
གཟུགས་ལུང་མ་བསྟན་མེད་ཅེས་པའོ། །དེ་བཞིན་དུ་བསམ་གཏན་གཉིས་པ་ཡན་ཆད་
དུའང་བསྒྲིབས་གཟུགས་ལུང་མ་བསྟན་མེད་དེ། གནས་བཞི་པར། རྣམ་རིག་དཔྱོད་
དང་བཅས་དག་ན། །ཞེས་དང༌། གནས་བརྒྱད་པར། གཉིས་པ་སོགས་ན་ལུས་མིག་
དང་༑ ༑རྣ་བའི་རྣམ་ཤེས་རྣམ་རིག་སློང༌། །གང་ཡིན་དེ་ནི་དང་པོར་གཏོགས། །ཞེས་
གསུངས་པ་ལྟར་དེ་ཡན་ཆད་དུ་ལུས་ངག་གི་རིག་བྱེད་ཀུན་བསམ་གཏན་དང་པོའི་སར་
གཏོགས་སུ་བྱ་དགོས་པའི་ཕྱིར། འདོད་པའི་བསྒྲིབས་གཟུགས་ལུང་མ་བསྟན་མེད་མོད་
འདོད་པའི་བསྒྲིབས་གཟུགས་མི་དགེ་བ་ནི་ཡོད་དོ། །འདོད་པའི་གཟུགས་དགེ་མི་དགེ་
ལུང་མ་བསྟན་རྒྱུད་ཀྱིས་བསྡུས་པ་གང་ལའང་ཐོབ་པ་སྔ་ཐོབ་མེད་ཅིང་། སོ་ཐར་གྱི་
སྡོམ་པ་ལྟ་བུ་ལ་འདས་པའི་ཐོབ་པ་འཇོག་ཚུལ་ཡང་དཔེར་ན། སོ་ཐར་གྱི་སྡོམ་པ་ཐོབ་
པའི་ཉིན་ཞག་དང་པོའི་སོ་ཐར་གྱི་སྡོམ་པ་དེ་མ་སྐྱེས་གོང་དེའི་ཐོབ་པ་མ་གྲུབ་ཀྱང་། སོ་
ཐར་གྱི་སྡོམ་པ་ཐོབ་པའི་ཉིན་ཞག་གཉིས་པ་ནས་ཞག་དང་པོའི་སྡོམ་པ་དེ་འགགས་ཟིན་
ནའང་ཇི་སྲིད་འཚོ་བའི་བར་ཉིན་ཞག་དང་པོའི་སོ་ཐར་གྱི་སྡོམ་པའི་ཐོབ་པ་རྟག་ཏུ་ཡོད་
པ་བཞིན་ནོ། །སོ་སྐྱེ་གང་ཟག་ལ་མི་འཇོག་པར་ལྡན་མིན་འདུ་བྱེད་བཅུ་བཞིའི་ནང་ཚན་
མ་ཐོབ་པ་ལ་བྱ་ཞིང་དེ་ཡང་ལམ་བདེན་མ་ཐོབ་པ་ལ་བཞག་ལ། ལམ་བདེན་ཐོབ་པ་

65 གནས་གཉིས་པ།
དང་དུས་མཉམ་དུ་སོ་སྐྱེ་བཏང་བ་ཡིན་ཅིང་འདོད་པའི་སོ་སྐྱེའི་གང་ཟག་ལྟ་བུ་བསམ་གཏན་
དང་པོའི་བར་སྲིད་དུ་སྐྱེ་བ་ན་གང་ནས་ས་འཕོས་པའི་སོ་སྐྱེ་གཏོང་བའང་ཡིན་ནོ། །ལྡན་
མིན་འདུ་བྱེད་བཅུ་བཞིའི་ནང་ཚན་གྱི་སྐལ་མཉམ་ནི་སེམས་ཅན་དུ་འདྲ་བར་བྱེད་པའི་
རྫས་སམ་སེམས་ཅན་གྱིས་བསྡུས་པའི་ཆོས་ཀྱི་འདྲ་བའི་སྤྱི་ལ་འཇོག་ལ། འདུ་ཤེས་མེད་
པའི་སྙོམས་འཇུག་ནི་འདུ་ཤེས་མེད་པའི་ལྷར་སྐྱེ་བའི་རྫོགས་བྱེད་ཀྱི་རྒྱུ་དང་ངེས་པའི་
ལས་ཡིན་གྱི་འཕེན་བྱེད་ཀྱི་རྒྱུ་ནི་འབྲས་བུ་ཆེ་བ་འཕེན་བྱེད་ཀྱི་བསམ་གཏན་བཞི་པའི་
ཉེར་བསྡོགས་ལྟ་བུ་ལ་འཇོག་གོ །( གནས་བཞི་པའི་མཆིམས་མཛོད་ལས། ‘“དིའི་ཕྱིར་འདུ་ཤེས་མེད་
པའི་སྙོམས་འཇུག་གི་རྣམ་སྨིན་ལྷ་ཚེ་རིང་པོ་དང༌འགོག་པའི་སྙོམས་འཇུག་གི་རྣ ས་བྱ་བའང་
རྫོགས་བྱེད་ཀྱི་དབང་དུ་བྱས་པ་ཡིན་གྱི་འཕེན་བྱེད་ནི་བསམ་གཏན་བཞི་པ་དང་། སྲིད་པའི་རྩེ་མོའི་སྙོམས་འཇུག་ཡིན་
པའི་ཕྱིར་རོ།།”ཞེས་གསུངས།) འདུ་ཤེས་མེད་པའི་ལྷ་ལ་སེམས་དང་སེམས་བྱུང་གནས་སྐབས་
ཐམས་ཅད་དུ་མི་འབྱུང་ངམ་ཞེ་ན། སྐྱེ་བ་དང་འཆི་བ་ན་འབྱུང་སྟེ་གནས་གསུམ་པར།
སྲིད་པ་བཞི་པོ་དེ་དག་ལས། །སྐྱེ་བའི་སྲིད་པ་ཉོན་མོངས་ཅན། །ཞེས་དང༌། ཉམས་
དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ནར་འདོད། །ཅེས་གསུངས་པས་
སོ༑ ༑འདིར་རང་འགྲེལ་ལས། “དི་དག་ཀྱང་ཡུན་རིང་པོར་གཉིད་ཀྱི་ལོག་པ་ལས་
སངས་པ་བཞིན་དུ་དེ་ནས་ཤི་འཕོས་ནས་སྔོན་གྱི་སྙོམས་་ར་འཇུག་པའི་འདུ་བྱེད་ཡོངས་
སུ་ཟད་པའི་ཕྱིར་དང་། སྔོན་མེད་པ་མ་བསགས་པའི་ཕྱིར་མདའ་འཕངས་པ་ཤུགས་
ཟད་པ་དག་ས་ལ་ལྟུང་བ་བཞིན་དུ་འདོད་པའི་ཁམས་སུ་སྐྱེ་བར་འགྱུར་ཏེ། གཞན་དུ་
ནི་མ་ཡིན་ནོ།། ”ཞེས་འདུ་ཤེས་མེད་པའི་ལྷའི་རྟེན་ལ་ལས་གསར་དུ་མི་བསགས་ཤིང་
སྔོན་གྱི་སྙོམས་འཇུག་གི་འཕེན་པའི་ཤུགས་ཟད་པས་དེ་ནས་ཤི་འཕོས་ནས་འདོད་པ་ཁོ་

66མཛུབ་ཁྲིད།
ནར་སྐྱེ་བར་གསུངས། འདུ་ཤེས་མེད་པའི་ལྷའི་རྟེན་ལ་འདོད་པའི་སྲེད་ལེན་མངོན་དུ་
གྱུར་བའམ། སྲེད་ལེན་གྱིས་གསོས་མ་བཏབ་པར་སྔོན་གྱི་ལན་གྲངས་གཞན་ལ་མྱོང་
འགྱུར་གྱི་འདོད་པའི་ལས་དེས་དེ་ལྟ་བུའི་འདོད་པའི་སྐྱེ་བ་དེ་འཕངས་པ་གང་ཡིན་ལས་
བརྩམས་ཏེ་ལེགས་པར་དཔྱད་དགོས་པ་ཡོད་དོ། །འགོག་པའི་སྙོམས་འཇུག་གིས་སྲིད་
རྩེའི་སེམས་ཀྱང་བཀག་ཅིང་འགོག་སྙོམས་ཀྱི་དགག་གཞི་གང་ཟག་ལ་འཇོག་པ་ཡིན་ལ།
སྤྱིར་ལས་ལ་རྣམ་སྨིན་མྱོང་བར་ངེས་ལ་གནས་སྐབས་མྱོང་བ་མ་ངེས་པ་སོགས་མུ་བཞི་
ཕྱེར་ཡོད་ཀྱང༌། འགོག་སྙོམས་ཀྱིས་བསྡུས་པའི་ལས་ལ་དེ་ལྟར་ཕྱེ་རུང་ངམ་བརྟག་
གོ ༑འདུ་ཤེས་མེད་པའི་སྙོམས་འཇུག་གིས་བསམ་གཏན་བཞི་པ་མན་ཆད་ཀྱི་ཚོར་འདུ་
རྣམས་བཀག་ཀྱང་གཟུགས་མེད་ཀྱི་དགེ་བའི་ཚོར་འདུ་རྣམས་མ་བཀག་ལ་འོན་ཀྱང་དེའི་
ཚེ་ཁམས་གསུམ་གང་གིའང་སེམས་དང་སེམས་བྱུང་མངོན་དུ་མ་གྱུར་པ་ནི་འདོད་དགོས་
སོ༑ ༑ཐུབ་པ་བཅོམ་ལྡན་འདས་ཀྱིས་ཟད་མི་སྐྱེ་ཤེས་པའི་ཡེ་ཤེས་ཐོབ་པ་དང་དུས་མཉམ་
དུ་འགོག་སྙོམས་དབང་འབྱོར་བའི་ཚུལ་གྱིས་ཐོབ་ཀྱང་དེའི་ཚེ་མངོན་དུ་གྱུར་བ་མིན་ལ།
དེ་ཆོས་བརྒྱད་དང་གཅིག་ལ་འཇུག་ཅེས་པའི་གཅིག་ལ་འཇུག་མཁན་དེ་རྗེས་མཐུན་གྱི་
མཚན་ཉིད་བཞི་པོ་དེ་བཞག་དགོས་ཤིང་། རྩ་བའི་མཚན་ཉིད་སྐྱེ་སོགས་བཞི་དང་འདུས་
བྱས་ཀྱི་མཚན་གཞི་བུམ་པ་ལྟ་བུ་རྣམས་ནི་བརྒྱད་ལ་འཇུག་པ་ཡིན་ནོ། །གལ་ཏེ་མ་འོངས་
པའི་སྐྱེ་བས་འདུས་བྱས་སྐྱེད་པར་བྱེད་ན་འདུས་བྱས་ཀུན་ཅིག་ཅར་དུ་སྐྱེ་བར་ཐལ་ལོ་
ཞེ་ན། རང་རང་གི་རྒྱུ་དང་རྐྱེན་ཚོགས་པ་མེད་པར་སྐྱེ་བ་འབའ་ཞིག་གིས་སྐྱེད་པར་
མི་བྱེད་ཅིང་རྒྱུ་རྐྱེན་ཚོགས་པས་ཡིན་ནོ་ཞེས་ལན་བཏབ་བོ། །བྱེ་བྲག་སྨྲ་བས་རྒྱུ་འབྲས་
དུས་མཉམ་པ་ཡོད་པ་དང་མིང་ལྡན་མིན་འདུ་བྱེད་དུ་འདོད་པས་མིང་སྒྲ་རང་མཚན་པར་

67 གནས་གཉིས་པ།
མི་བྱ་བར་སྣང་མིང་ལ་བྱ་ལ། ལུང་གི་རྗེས་འབྲང་གི་སེམས་ཙམ་པས་ཀྱང་ཚུལ་དེ་ལྟར་
འདོད་དོ།
གསུམ་པ་ཆོས་ཀྱི་ཁྱད་པར་བཤད་པའི་སྒོ་ནས་དོན་བསྡུ་བ་ནི། འདོད་དང་
གཟུགས་གཏོགས་སེམས་ཅན་སྟོན། །རྒྱུ་མཐུན་ལུང་བསྟན་མིན་དེ་བཞིན། །སྐལ་
མཉམ་རྣམ་པར་སྨིན་པའང་ཡིན། །ཁམས་གསུམ་པ་སྟེ་ཐོབ་རྣམ་གཉིས། །མཚན་
ཉིད་རྣམས་ཀྱང་སྙོམས་འཇུག་དང༌། །མི་ལྡན་པ་དག་རྒྱུ་མཐུན་པ། །ཞེས་གསུངས།
ཐོབ་པ་ནི་བྱུང་བ་གསུམ་ལས་རྒྱུ་མཐུན་ལས་བྱུང་བ་དང་རྣམ་སྨིན་ལས་བྱུང་བ་གཉིས་
ཡོད་ལ་རྒྱས་བྱུང་མེད་དེ། རྡུལ་ཕྲན་བསགས་པ་མ་ཡིན་པས་རྒྱས་པའི་རྒྱུ་དག་གིས་
རྒྱས་པར་མི་འགྱུར་བའི་ཕྱིར། འགོག་པའི་སྙོམས་འཇུག་དང་འདུ་ཤེས་མེད་པའི་སྙོམས་
འཇུག་གཉིས་དང་མི་ལྡན་པ་སྟེ་མ་ཐོབ་པ་རྣམས་ནི་རྒྱུ་མཐུན་ལས་བྱུང་བ་ཡིན་གྱི་རྒྱས་
བྱུང་དང་རྣམ་སྨིན་ལས་བྱུང་བ་མེད་དོ། །མཆིམས་མཛོད་ལས། ‘“དི་དག་གི་ཁྱད་
པར་ལྷག་མ་དང༌། འདུ་ཤེས་མེད་པ་བ་དང༌། སྲོག་གི་དབང་པོའི་ཁྱད་པར་དག་ནི་
བཤད་ཟིན་ཏོ།། ”ཞེས་གསུངས་པ་ལྟར་འདིའི་ཐད་བཤད་ཟིན་དང་བཤད་བཞིན་དང་
འཆད་འགྱུར་གྱི་ཁྱད་པར་དུ་ཡོད་རྩི་བ་ལ་བརྩི་བྱའི་ཁྱད་པར་ནི་བཅུ་གཅིག་སྟེ། དགེ་
མི་དགེ་ལུང་མ་བསྟན་གསུམ་དང༌། རྒྱུ་མཐུན་ལས་བྱུང་བ་དང་རྣམ་སྨིན་ལས་བྱུང་
བ་དང་རྒྱས་བྱུང་གསུམ་དང༌། འདོད་ཁམས་སུ་གཏོགས་པ་དང་གཟུགས་སུ་གཏོགས་
པ་དང་གཟུགས་མེད་དུ་གཏོགས་པ་གསུམ་དང༌། རྒྱུད་ཀྱིས་བསྡུས་པའི་དབང་དུ་བྱས་
པའི་སེམས་ཅན་དུ་སྟོན་པ་དང་། རྒྱུད་ཀྱིས་མ་བསྡུས་པ་ལ་སེམས་ཅན་དུ་མི་སྟོན་པར་
འཇོག་པའི་དེ་རྣམས་སོ། །

68མཛུབ་ཁྲིད། |
གཉིས་པ་ཞར་ལ་རྒྱུ་རྐྱེན་འབྲས་བུ་དང་བཅས་པ་བཤད་པ་ལ་རྒྱུ་དང་འབྲས་བུ་
དང་རྐྱེན་བཤད་པ་གསུམ་གྱི་དང་པོ་ལའང་གསུམ་ལས་མདོར་བསྟན་པ་ནི། བྱེད་རྒྱུ་
ལྷན་ཅིག་འབྱུང་བ་དང༌། །སྐལ་མཉམ་མཚུངས་པར་ལྡན་པ་དང༌། །ཀུན་ཏུ་འགྲོ་དང་
རྣམ་སྨིན་དང༌། །རྒྱུ་ནི་རྣམ་པ་དྲུག་ཏུ་འདོད། །ཅེས་གསུངས།
སོ་སོའི་རང་བཞིན་བཤད་པ་ལ་(བྱེད་རྒྱུ། ལྷན་ཅིག་འབྱུང་བའི་རྒྱུ། སྐལ་
མཉམ་གྱི་རྒྱུ། མཚུངས་ལྡན་གྱི་རྒྱུ། ཀུན་འགྲོའི་རྒྱུ། རྣམ་སྨིན་གྱི་རྒྱུ་དང་།)དྲུག་
ལས༑ དེ་དག་འཆད་པ་ལ། རང་ལས་གཞན་པ་བྱེད་རྒྱུའི་རྒྱུ། །ལྷན་ཅིག་འབྱུང་
གང་ཕན་ཚུན་འབྲས། །འབྱུང་བཞིན་སེམས་ཀྱི་རྗེས་འཇུག་དང༌། །སེམས་དང་མཚན་
ཉིད་མཚན་གཞི་བཞིན། །སེམས་ལས་བྱུང་དང་སྡོམ་གཉིས་དང༌། །སེམས་དང་དེ་
དག་གི་མཚན་ཉིད། །སེམས་ཀྱི་རྗེས་འཇུག་དུས་དང་ནི། །འབྲས་སོགས་དགེ་ལ་སོགས་
པས་སོ། །སྐལ་མཉམ་རྒྱུ་ནི་འདྲ་བ་འོ། །རང་རིགས་ས་པའོ་སྔར་སྐྱེས་རྣམས། །ས་
དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་ཡིན། །སྦྱོར་བྱུང་དེ་གཉིས་
ཁོ་ནའི་ཡིན། །ཐོས་དང་བསམས་བྱུང་ལ་སོགས་པ། །མཚུངས་ལྡན་རྒྱུ་ནི་སེམས་དག་
དང་༑ ༑སེམས་བྱུང་རྟེན་མཚུངས་ཅན་རྣམས་སོ། །ཀུན་འགྲོ་ཞེས་བྱ་ཉོན་མོངས་
ཅན༑ ༑རྣམས་ཀྱི་རང་ས་ཀུན་འགྲོ་སྔར། །རྣམ་སྨིན་རྒྱུ་ནི་མི་དགེ་དང༌། །དགེ་བ་
ཟག་བཅས་རྣམས་ཁོ་ན། །ཞེས་པའི་བར་གསུངས། ཆོས་དེའི་བྱེད་རྒྱུའི་དོན་ནི་ཆོས་
དེ་དང་རྫས་ཐ་དད་ཆོས་དེ་སྐྱེ་བ་ལ་གེགས་མི་བྱེད་པ་ཡིན་ལ། ཆོས་དེ་དང་རྫས་ཐ་དད་
ན་ཆོས་དེའི་བྱེད་རྒྱུ་ཡིན་དགོས་ཏེ། ཆོས་དེ་སྐྱེ་བ་ལ་གེགས་བྱེད་པ་མི་སྲིད་པའི་ཕྱིར་
ཏེ༑ ཚད་མ་རྣམ་འགྲེལ་ལས། མ་ཚང་མེད་རྒྱུ་དེ་ལ་ནི། །འབྲས་བུ་གང་གིས་ཟློག་

69 གནས་གཉིས་པ།
པར་བྱེད། །ཅེས་འབྱུང་བ་ལྟ་བུ་ཡིན་པའི་ཕྱིར། འབྱུང་གྱུར་རྣམ་གསུམ་ཕན་ཚུན་
དུ༑ ༑ཞེས་པའི་ཐད་ཀྱི་མཆིམས་མཛོད་ལས། ཟག་མེད་ཀྱི་སྡོམ་པའི་སྤོང་བདུན་ལྟ་
བུ་ཕན་ཚུན་ལྷན་ཅིག་འབྱུང་བའི་རྒྱུ་འབྲས་ཡིན་ཡང་སོ་ཐར་གྱི་སྡོམ་པའི་སྤོང་བདུན་
ནི་ཕན་ཚུན་ལྷན་ཅིག་འབྱུང་བའི་རྒྱུ་འབྲས་མིན་པར་གསུངས་པ་ལྟར། ཟག་མེད་དང་
སོ་ཐར་སྡོམ་པའི་སྤོང་བདུན་ལ་ལྷན་ཅིག་འབྱུང་བའི་རྒྱུ་འབྲས་ཡིན་མིན་གྱི་ཁྱད་པར་
བཞག་པ་དེ་ཡང་ཅུང་ཟད་དཀའ་བའི་གནས་སུ་ཡོད་པས་ལེགས་པར་རྩད་གཅད་པར་
བྱའོ༑ ༑སེམས་བྱུང་ཀུན་འགྲོ་བཅུ་དང་བསམ་གཏན་ཟག་མེད་ཀྱི་སྡོམ་པ་གཉིས་དང་
དེ་དག་གི་མཚན་ཉིད་སྐྱེ་སོགས་བཞི་པོ་རྣམས་སེམས་ཀྱི་རྗེས་འཇུག་ཏུ་འཇོག་པའི་རྒྱུ་
མཚན་བཅུ་ནི། སྤྱིར་དུས་གཅིག་པ་དང༌། སྐྱེ་བ་གཅིག་པ་དང༌། གནས་པ་གཅིག་པ་
དང་༑ འགག་པ་གཅིག་པ་དང༌། བདག་པོའི་འབྲས་བུ་དང་སྐྱེས་བུ་བྱེད་པའི་འབྲས་
བུ་དང་བྲལ་བའི་འབྲས་བུ་གཅིག་པ་སྟེ་གསུམ་ལ་འབྲས་བུ་གཅིག་པ་ཞེས་གཅིག་ཏུ་དང་།
རྣམ་སྨིན་གྱི་འབྲས་བུ་གཅིག་པ་དང༌། རྒྱུ་མཐུན་གྱི་འབྲས་བུ་གཅིག་པ་དང་། དགེ་
བ་དང་མི་དགེ་བ་དང་ལུང་མ་བསྟན་སོ་སོར་གཅིག་པ་གསུམ་སྟེ་བཅུའོ། །རང་འགྲེལ་
ལས་སེམས་ཀྱི་རྗེས་འཇུག་ཏུ་འཇོག་པའི་རྒྱུ་མཚན་བཅུ་གསུངས་པ་འདི་དག་ཀྱང་ཅི་
རིགས་ཀྱི་དབང་དུ་བྱས་པ་ཡིན་པས་ཞིབ་པར་མཆིམས་མཛོད་ལས་ཤེས་པར་བྱའོ། །འོ་
ན་ལུང་མ་བསྟན་མི་སྐྱེ་བའི་ཆོས་ཅན་གྱི་སེམས་ལྟ་བུ་ལས་རྒྱུ་མཐུན་གྱི་འབྲས་བུ་འབྱུང་
བ་ཡོད་པར་ཐལ། མཆིམས་མཛོད་ལས། “(དེ་ཡང་ལུང་མ་བསྟན་མི་སྐྱེ་བའི་ཆོས་
ཅན་ལ་དགེ་མི་དགེ་གཉིས་སྐྱེ་གནས་འཇིག་གསུམ་རྣམ་སྨིན་གྱི་འབྲས་བུ་དོར་བའི་ལྷག་
མ་བཞི། རྣམ་སྨིན་གྱི་རྒྱུ་མི་སྐྱེ་བའི་ཆོས་ཅན་ལ་སྔར་གྱི་བཞིའི་སྟེང་དུ་རྣམ་སྨིན་འབྲས་

མཛུབ་ཁྲིད། | 70
བུ་བསྣན་པས་ལྔ་། ཟག་མེད་སྐྱེ་འགྱུར་ལ་མི་དགེ་བ་ལུང་མ་བསྟན་རྣམ་སྨིན་གྱི་འབྲས་
བུ་དང་གསུམ་དོར་བས་བདུན་ལུང་མ་བསྟན་སྐྱེ་འགྱུར་ལའང་དགེ་མི་དགེ་གཉིས་རྣམ་
སྨིན་འབྲས་དང་གསུམ་དོར་བ་བདུན། རྣམ་སྨིན་སྐྱེ་འགྱུར་ལ་དགེ་མི་དགེ་གཉིས་དོར་
བའི་ལྷག་མ་བརྒྱད་འབྱུང་བ་སོགས་ཤེས་པར་བྱའོ།།’’) ཞེས་གསུངས་པའི་ཕྱིར་
ཞེ་ན། མི་སྐྱེ་བའི་ཆོས་ཅན་གྱི་ལུང་མ་བསྟན་གྱི་སེམས་དང་མི་སྐྱེ་བའི་རྣམ་སྨིན་གྱི་རྒྱུ་
ནི་རྒྱུ་མཐུན་གྱི་འབྲས་བུ་ཅན་མིན་ཏེ། གནས་འདིར། ཀུན་འགྲོ་སྐལ་མཉམ་དུས་གཉིས་
པ༑ ༑ཞེས་སྐལ་མཉམ་གྱི་རྒྱུ་དང་ཀུན་འགྲོའི་རྒྱུ་མ་འོངས་པ་ལ་མེད་པར་གསུངས་པས་
སོ༑ ༑དེས་ན་གོང་གི་མཆིམས་མཛོད་ཀྱི་ཡིག་ཆུང་ལས་མི་སྐྱེ་བའི་ལུང་མ་བསྟན་དང་
མི་སྐྱེ་བའི་རྣམ་སྨིན་གྱི་རྒྱུ་ལས་རྒྱུ་མཐུན་གྱི་འབྲས་བུ་འབྱུང་བ་གསུངས་པ་ཡིག་ནོར་དུ་
བཞག་སྲོལ་ཡོད་པ་ལྟར་རིགས་སམ་སྙམ་མོ། །སྐལ་མཉམ་རྒྱུ་ནི་འདྲ་བ་འོ། །ཞེས་
པའི་འདྲ་བ་དང༌། རྒྱུ་མཐུན་རྒྱུ་དང་འདྲ་བ་འོ། །ཞེས་པའི་འདྲ་བ་གཉིས་ནི་རིམ་པ་
ལྟར་ཟག་བཅས་ཞིག་སྐྱེ་བའི་དབང་དུ་བྱས་ན་སྐལ་མཉམ་གྱི་རྒྱུ་ནི་སྤང་བྱ་རིས་གཅིག་
པའང་དགོས་ལ། རྒྱུ་མཐུན་གྱི་རྒྱུ་ནི་མཐོང་སྤང་ཀུན་འགྲོས་ཉོན་མོངས་པ་རིས་ལྔ་ཆར་
གྱི་ཀུན་འགྲོའི་རྒྱུ་བྱེད་པ་ལྟར་སྤང་བྱ་རིས་གཅིག་པ་མི་དགོས་པའང་ཡོད་དོ། །ཟག་
མེད་དུ་གྱུར་པའི་ས་དགུ་པོ་ཁམས་སུ་མ་གཏོགས་པར་གསུངས་པས་བསམ་གཏན་དང་
པོའི་དངོས་གཞི་ཟག་མེད་ལྟ་བུ་བསམ་གཏན་གྱི་ས་ཡིན་ཀྱང་ཁམས་སུ་མ་གཏོགས་པའི་
ཞིབ་ཆ་བྱེད་དོ། །སྦྱོར་བྱུང་གི་དགེ་བ་ཟག་བཅས་རྣམས་ཀྱང་མཉམ་པ་དང་ཁྱད་པར་
ཅན་དེ་གཉིས་ཁོ་ནའི་སྐལ་མཉམ་གྱི་རྒྱུ་བྱེད་ལ། འདིར་མཆིམས་མཛོད་དང་མཛོད་
ཊཱི ཀ་ཐར་ལམ་གསལ་བྱེད་གཉིས་ཀར་བསམ་བྱུང་གིས་བསམ་བྱུང་དང་སྒོམ་བྱུང་གཉིས་

71 གནས་གཉིས་པ།
ཀྱི་སྐལ་མཉམ་གྱི་རྒྱུ་བྱེད་པར་གསུངས་པ་ནི་སྤར་མ་དག་པའམ་དགོངས་པ་གཞན་དུ་
དྲངས་དགོས་པ་ཡིན་ཏེ། འདིའི་ཐད་ཀྱི་རང་འགྲེལ་ལས། ‘“ཐོས་པ་དང་བསམ་པ་
དང་བསྒོམས་པ་ལས་བྱུང་བ་སྦྱོར་བ་ལས་བྱུང་བའི་ཡོན་ཏན་དེ་དག་ཀྱང་མཉམ་པ་དང་
ཁྱད་པར་ཅན་དག་ཁོ་ནའི་རྒྱུ་ཡིན་གྱི་དམན་པ་རྣམས་ཀྱི་ནི་མ་ཡིན་ཏེ། འདི་ལྟ་སྟེ། འདོད་
པ་ན་སྤྱོད་པའི་ཐོས་པ་ལས་བྱུང་བ་རྣམས་ནི་ཐོས་པ་ལས་བྱུང་བ་དང་བསམས་པ་ལས་
བྱུང་བ་རྣམས་ཀྱི་ཡིན་ནོ། །བསམས་པ་ལས་བྱུང་བ་རྣམས་ནི་བསམས་པ་ལས་བྱུང་
བ་རྣམས་ཀྱི་ཡིན་ཏེ། བསྒོམས་པ་ལས་བྱུང་བ་ནི་མེད་པའི་ཕྱིར་རོ། །གཟུགས་ན་སྤྱོད་
པའི་ཐོས་པ་ལས་བྱུང་བ་རྣམས་ནི་ཐོས་པ་ལས་བྱུང་བ་དང་བསྒོམས་པ་ལས་བྱུང་བ་རྣམས་
ཀྱི་ཡིན་ཏེ། བསམས་པ་ལས་བྱུང་བ་ནི་མེད་པའི་ཕྱིར་རོ། །བསྒོམས་པ་ལས་བྱུང་བ་
ནི་བསྒོམས་པ་ལས་བྱུང་བ་རྣམས་ཁོ་ནའི་ཡིན་ན། །’” ཞེས་འདོད་པ་ན་སྤྱོད་པའི་བསམ་
བྱུང་གིས་སྒོམ་བྱུང་གི་སྐལ་མཉམ་གྱི་རྒྱུ་མི་བྱེད་པ་དང་གཟུགས་ན་སྤྱོད་པའི་སྒོམ་བྱུང་
གི་སྐལ་མཉམ་གྱི་རྒྱུར་བསམ་བྱུང་མེད་པར་གསུངས་པས་གནོད་པའི་ཕྱིར་དང་། ཟག་
བཅས་སྐལ་མཉམ་གྱི་རྒྱུ་ལ་ས་གཅིག་པ་ཡིན་དགོས་ཤིང་སྒོམ་བྱུང་ལ་གོང་མའི་ས་པ་
དང་༑ བསམ་བྱུང་ལ་འདོད་པའི་ས་པས་ཁྱབ་པའི་ཕྱིར་རོ། །( འདིའི་ཐད་ཀྱི་མཛོད་ཀྱི་འགྲེལ་
བཤད་དོན་གསལ་ལས། ‘“འདོད་པ་ན་སྤྱོད་པའི་ཐོས་པ་ལས་བྱུང་བ་རྣམས་ཞེས་བྱ་བ་ནི་སངས་རྒྱས་ཀྱི་བཀའ་ཐོས་
པ་ལས་ངེས་པར་བྱུང་བ་གང་དེ་དག་ནི་ཐོས་པ་ལས་བྱུང་བའོ །བསམས་པ་ལས་བྱུང་བ་རྣམས་ནི་བསམས་
པ་ལས་བྱུང་བ་རྣམས་ཀྱི་ཡིན་ཏེ་ཞེས་བྱ་བ་ནི་བསམས་པ་ལས་བྱུང་བ་རྣམས་ཁོ་ནའི་ཡིན་གྱི མཉམ་དང་ཁྱད་པར་ཅན་
གྱི་ཡིན། །སྦྱོར་བྱུང་དེ་གཉིས་ཁོ་ནའི་ཡིན། །ཞེས་འབྱུང་བའི་ཕྱིར་ཐོས་པ་ལས་བྱུང་བ་རྣམས་ཀྱི་ནི་མ་ཡིན་ནོ། །བསྒོམས་
པ་ལས་བྱུང་བ་ནི་མེད་པའི་ཕྱིར་རོ་ཞེས་བྱ་བ་ནི་འདོད་པའི་ཁམས་མཉམ་པར་གཞག་པ་མ་ཡིན་པའི་ཕྱིར་བསྒོམས་པ་ལས་

72མཛུབ་ཁྲིད
བྱུང་བ་དག་མེད་དོ། །བསམས་པ་ལས་བྱུང་བ་ནི་མེ ར་རོ་ཞེས་བྱ་བ་ལ། བསམས་པ་ལས་བྱུང་བ་མེད་པའི་
གཏན་ཚིགས་ནི་གང་གི་ཚེ་དེ་དག་སེམས་པར་ག་གི་ཏིང་ངེ་འཛིན་ཉིད་ཉེ་བར་གནས་པར་འགྱུར་
རོ་ཞེས་བྱ་བ་ཡིན་ནོ།། ”ཞེས་དང་། ཡང་འདིའི་ཐད་ཀྱི་མཛོད་ཀྱི་འགྲེལ་བཤད་མཚན་ཉིད་ཀྱི་རྗེས་འབྲང་ལས། “སྦྱོར་
བྱུང་ཞེས་བྱ་བ་ལ། སྦྱོར་བ་ལས་བྱུང་བ་སྨོས་པ་ནི་སྐྱེས་ནས་ཐོབ་པ་དགག་པར་བྱ་བའི་ཕྱིར་རོ། །སྦྱོར་བ་ལས་བྱུང་
བ་ནི་སྦྱོར་བ་ལས་སྐྱེས་པའོ། །ཐོས་པ་ལས་བྱུང་བ་ནི་གང་དག་སངས་རྒྱས་ཀྱི་གསུང་རབ་ཐོས་པ་ལས་སྐྱེས་པ་ཡིན་གྱི
མུ་སྟེགས་ཅན་གྱི་ཚིག་ཐོས་པ་ལས་སྐྱེས་པ་ནི་མ་ཡིན་ནོ། བསམས་པ་ལས་བྱུང་བ་ནི་དེ་བསམས་པ་ཉིད་ལས་སྐྱེས་པ་
དག་གོ །བསྒོམས་པ་ལས་བྱུང་བ་ནི་མི་རྟག་པ་ལ་སོགས་པ་བསྒོམས་པ་ལས་སྐྱེས་པ་དག་གོ །མཉམ་པ་དང་ཁྱད་པར་
ཅན་དག་ཁོ་ནའི་རྒྱུ་ཡིན་གྱི དམན་པ་རྣམས་ཀྱི་ནི་མ་ཡིན་ཏེ། ཞེས་བྱ་བ་ལ། རྒྱུའི་འབྲས་བུ་དམན་པ་ནི་མི་རིགས་ཏེ།
འབད་པ་འབྲས་བུ་མེད་པར་འགྱུར་དུ་འོང་བའི་ཕྱིར་རོ། །འདོད་པའི་ཁམས་ནི་མཉམ་པར་མ་བཞག་པ་ཡིན་པའི་ཕྱིར་
བསྒོམས་པ་ལས་བྱུང་བ་མེད་དོ། །བསམས་པ་ལས་བྱུང་བ་མེད་པའི་ཕྱིར་རོ་ཞེས་བྱ་བ་ལ། གཟུགས་ན་སྤྱོད་པ་རྣམས་
ནི་རྒྱུད་ཞི་གནས་ཀྱིས་བརླན་པའི་ཕྱིར་གང་གི་ཚེ་སེམས་པར་རྩོམ་པ་་ལ་ཉེ་བར་གནས་པར་
འགྱུར་རོ།།’’ཞེས། སྦྱོར་བྱུང་དེ་གཉིས་ཁོ་ནའི་ཡིན །ཐོས་དང་བསམ་བྱུང་ལ་སོགས་པ། །ཞེས་པའི་རྐང་པ་གཉིས་
ཀྱི་དོན་རང་འགྲེལ་ཇི་ལྟ་བ་བཞིན་དུ་གསུངས་སོ། ། ) ཀུན་འགྲོའི་རྒྱུ་ལ་ཕྲ་རྒྱས་ཀུན་འགྲོ་དང་རྒྱུ་
ཀུན་འགྲོ་གཉིས་ལས་དང་པོ་ནི་ཕྲ་རྒྱས་ཀུན་འགྲོ་བཅུ་གཅིག་ལྟ་བུ་དང་། གཉིས་པ་ནི་
དེ་དག་གི་མཚན་ཉིད་སྐྱེ་སོགས་རྣམས་ལྟ་བུ་ལ་འཇོག་ཅིང༌། ཀུན་འགྲོའི་རྒྱུ་ལ་མཐོང་
སྤང་གིས་ཁྱབ་པའང་ཡིན་ནོ། །
> གསུམ་པ་རྒྱུ་དེ་དག་གི་དོན་བསྡུ་བ་ནི། ཀུན་འགྲོ་སྐལ་མཉམ་དུས་གཉིས་པ།།
གསུམ་པོ་དག་ནི་དུས་གསུམ་པ། །ཞེས་གསུངས་པ་ལྟར་ཀུན་འགྲོའི་རྒྱུ་དང་སྐལ་མཉམ་
གྱི་རྒྱུ་གཉིས་ནི་ད་ལྟ་བ་དང་འདས་པ་ཁོ་ན་ལ་འཇོག་ལ། ལྷན་ཅིག་འབྱུང་བའི་རྒྱུ་དང་

73 གནས་གཉིས་པ
མཚུངས་ལྡན་གྱི་རྒྱུ་དང་རྣམ་སྨིན་གྱི་རྒྱུ་སྟེ་གསུམ་པོ་དུས་གསུམ་པ་ཡིན་པ་དང་། བྱེད་
རྒྱུ་ལ་འདུས་བྱས་དང་འདུས་མ་བྱས་གཉིས་ལས་དང་པོ་དུས་གསུམ་པ་དང་ཕྱི་མ་དུས་
ཀྱིས་མ་བསྡུས་སོ། ། .... e་སྣ
གཉིས་པ་འབྲས་བུ་བཤད་པ་ནི། འདུས་བྱས་བྲལ་བཅས་འབྲས་བུ་ཡིན། །འདུས་
མ་བྱས་ལ་དེ་དག་མེད། །རྣམ་སྨིན་འབྲས་བུ་ཐ་མའི་ཡིན། །བདག་པོའི་འབྲས་བུ་དང་
པོའི་ཡིན། །རྒྱུ་མཐུན་སྐལ་མཉམ་ཀུན་འགྲོ་བའི། །སྐྱེས་བུ་པ་ནི་གཉིས་ཀྱི་ཡིན། །རྣམ་
སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་འབྱུང། །རྒྱུ་མཐུན་
རྒྱུ་དང་འདྲ་བ་འོ། །བྲལ་བ་བློ་ཡིས་ཟད་པ་འོ། །གང་གི་སྟོབས་ཀྱིས་གང་སྐྱེས་པའི།།
འབྲས་དེ་སྐྱེས་བུ་བྱེད་ལས་སྐྱེས། །སྔོན་བྱུང་མ་ཡིན་འདུས་བྱས་ནི། །འདུས་བྱས་
ཁོ་ནས་བདག་པོའི་འབྲས། །ལྔ་པོ་ད་ལྟར་འབྲས་བུ་འཛིན། །གཉིས་ནི་རབ་ཏུ་འབྱིན་
པར་བྱེད། །ད་ལྟར་གྱི་དང་འདས་པ་དག །གཅིག་ནི་འདས་པས་འབྱིན་པར་འགྱུར།།
ཉོན་མོངས་ཅན་དང་རྣམ་སྨིན་སྐྱེས། །ལྷག་དང་དང་པོ་འཕགས་རིམ་བཞིན། །རྣམ་
སྨིན་ཀུན་འགྲོ་དེ་གཉིས་དང༌། །སྐལ་མཉམ་མ་གཏོགས་ལྷག་ལས་སྐྱེས། །སེམས་དང་
སེམས་ལས་བྱུང་བ་ཡིན། །མཚུངས་ལྡན་མ་གཏོགས་གཞན་དེ་བཞིན། །ཞེས་པའི་
བར་གསུངས། ཕར་རྣམ་སྨིན་གྱི་རྒྱུ་བྱེད་ན་ཚུར་རྣམ་སྨིན་གྱི་འབྲས་བུ་ཡིན་དགོས་པ་
དང་ཚུར་རྣམ་སྨིན་གྱི་འབྲས་བུ་ཡིན་ནའང་ཕར་རྣམ་སྨིན་གྱི་རྒྱུ་ཡིན་དགོས་ལ། དགེ་
བ་ཟག་བཅས་ཀྱི་ལས་ཀྱིས་འཕངས་པའི་སྣོད་ཀྱི་འཇིག་རྟེན་ལྟ་བུ་ཟག་བཅས་ཀྱི་དགེ་བའི་
ལས་ཀྱི་བདག་འབྲས་ཡིན་གྱི་དེའི་རྣམ་སྨིན་གྱི་འབྲས་བུ་མིན་པ་དང་། དགེ་བ་ཟག་བཅས་
ཀྱི་ལས་ནི་སྣོད་ཀྱི་འཇིག་རྟེན་དེའི་བྱེད་རྒྱུ་ཁོ་ན་ཡིན་ནོ། །རྒྱུ་མཐུན་གྱི་འབྲས་བུ་དེའང་

74མཛུབ་ཁྲིད།
ཀུན་འགྲོའི་རྒྱུའི་འབྲས་བུའ མ་སྐལ་མཉམ་གྱི་རྒྱུའི་འབྲས་བུ་གང་རུང་ཡིན་དགོས་ཤིང་
ཕར་རྒྱུ་མཐུན་གྱི་འབྲས་བུ་བྱེད་ན་ཚུར་ཀུན་འགྲོའི་རྒྱུའ མ་སྐལ་མཉམ་གྱི་རྒྱུ་བྱེད་དགོས་
པ་དང་། ཚུར་རྒྱུ་དེ་གཉིས་པོ་གང་རུང་བྱེད་ནའང་ཕར་རྒྱུ་མཐུན་གྱི་འབྲས་བུ་ཡིན་དགོས་
པར་གྲུབ་བོ། །ཀུན་འགྲོའི་རྒྱུ་རྒྱུ་ཀུན་འགྲོ་དང་ཕྲ་རྒྱས་ཀུན་འགྲོ་ཅི་ཡིན་ཀྱང་ཉོན་མོངས་
ཅན་ཡིན་ཏེ། མཐོང་སྤང་ཡིན་དགོས་པའི་ཕྱིར། འཇིག་ལྟའི་སྐལ་མཉམ་གྱི་འབྲས་
བུ་ལ་དེའི་རྒྱུ་མཐུན་གྱི་འབྲས་བུ་ཡིན་དགོས་ཀྱང་ཚུར་ལ་དེ་ལྟར་མི་དགོས་ཏེ། འཇིག་
ལྟའི་རྒྱུ་མཐུན་གྱི་འབྲས་བུར་གྱུར་པའི་སྒོམ་སྤང་ཉོན་མོངས་ལྟ་བུས་མ་ངེས་པའི་ཕྱིར།
སྐྱེས་བུ་བྱེད་འབྲས་དེ་ལྷན་ཅིག་འབྱུང་བའི་རྒྱུ་དང་མཚུངས་ལྡན་གྱི་རྒྱུའི་འབྲས་བུར་འཇོག་
པ་ནི། རྒྱུ་དེ་གཉིས་ཀྱི་འབྲས་བུ་རྣམས་སྐྱེས་བུ་བྱེད་འབྲས་ཀྱི་མཚན་གཞིར་སྨོས་པ་
ཡིན་གྱི་སྐྱེས་བུ་བྱེད་འབྲས་ལ་ལྷན་ཅིག་འབྱུང་བའི་རྒྱུ་དང་མཚུངས་ལྡན་གྱི་རྒྱུའི་འབྲས་
བུ་ཡིན་པས་ཁྱབ་པ་མིན་ནོ། །སྐྱེས་བུ་བྱེད་འབྲས་ལ་གང་གི་སྟོབས་ཀྱིས་འབྲས་བུ་གང་
སྐྱེ་བའི་སྐྱེས་བུ་བྱེད་འབྲས་དང་གང་གི་སྟོབས་ཀྱིས་གང་འཐོབ་པའི་འབྲས་བུ་གཉིས་ལས།
སྤང་བྱ་ཟག་བཅས་ཟད་པའི་སོ་སོར་བརྟགས་འགོག་ནི་གཉིས་པ་ཡིན་ནོ། །འདིར་མཆིམས་
མཛོད་ལས་དགེ་བའི་སྐལ་མཉམ་གྱི་རྒྱུ་འབྲས་བུ་འཛིན་ལ་མ་འབྱིན་པ་སོགས་མུ་བཞི་
གསུངས་ཤིང་། དགེ་རྩ་གཅོད་པ་ན་དགེ་བའི་ཐོབ་པ་ཐ་མ་ལྟ་བུ་འབྲས་བུ་འཛིན་ལ་མ་
འབྱིན་པའི་མུར་མཛད་དོ། །འོ་ན་དགེ་རྩ་ཆད་ཁ་མའི་དགེ་བ་སྐད་ཅིག་ཐ་མ་དེ་རང་
གི་སྐལ་མཉམ་གྱི་འབྲས་བུ་སྐྱེད་པའི་ནུས་པ་མཐུ་ཅན་ཡིན་པར་ཐལ། འདོད་མི་ནུས་
ཏེ༑ མི་མཐུན་ཕྱོགས་ཉོན་མོངས་ཀྱིས་ཉམས་སྨད་པར་བྱས་པའི་དགེ་བ་ཡིན་པའི་ཕྱིར་
ཞེ་ན་ལན་ཇི་ལྟར་ཐོབ་བརྟག་པར་བྱ་ལ། འབྲས་བུ་འབྱིན་ལ་མི་འཛིན་པ་དགེ་རྩ་མཚམས་

75 གནས་གཉིས་པ།
སྦྱོར་བའི་དགེ་བའི་ཐོབ་པ་སྐད་ཅིག་དང་པོ་ལྟ་བུ་རང་གི་རྒྱུ་མཐུན་གྱི་འབྲས་བུའི་དགེ་
བ་དངོས་སུ་སྐྱེད་པས་འབྲས་བུ་འབྱིན་པ་ཡིན་ལ། དགེ་རྩ་ཐོག་མར་མཚམས་སྦྱོར་བའི་
དགེ་བ་ཡིན་པས་ནུས་པ་མཐུ་ཅན་མིན་གྱི་རིམ་གྱིས་ནུས་པ་གསོ་དགོས་པ་ཡིན་ནོ།
གསུམ་པ་རྐྱེན་བཤད་པ་ལ། རྐྱེན་ནི་བཞི་པོ་དག་ཏུ་གསུངས། །རྒྱུ་ཞེས་བྱ་
བ་རྒྱུ་ལྔ་ཡིན། །སེམས་དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་མ་
ཐག ༑དམིགས་པ་ཆོས་རྣམས་ཐམས་ཅད་དོ། །བྱེད་རྒྱུ་ཞེས་བྱ་བདག་པོར་བཤད།།
རྒྱུ་གཉིས་པོ་དག་འགག་པ་ལ །བྱ་བ་བྱེད་དོ་གསུམ་པོ་ནི། །སྐྱེ་ལའོ་དེ་ལས་གཞན་
པ་ཡི། །རྐྱེན་དག་དེ་ལས་བཟློག་པ་ཡིན། །བཞི་ཡིས་སེམས་དང་སེམས་བྱུང་རྣམས།།
གསུམ་གྱིས་སྙོམས་པར་འཇུག་པ་གཉིས། །གཞན་ནི་གཉིས་པོ་དག་ལས་སྐྱེ། །དབང་
ཕྱུག་སོགས་མིན་རིམ་སོགས་ཕྱིར། །དེའི་རྒྱུ་འབྱུང་བ་རྣམ་པ་གཉིས། །འབྱུང་ལས་
གྱུར་པའི་རྣམ་པ་ལྔ། །འབྱུང་འགྱུར་རྣམ་གསུམ་ཕན་ཚུན་དུ། །འབྱུང་བ་རྣམས་ཀྱི་
དེ་རྣམས་གཅིག །འདོད་ཡིད་དགེ་དང་མི་དགེ་དང༌། །བསྒྲིབས་པ་དང་ནི་མ་བསྒྲིབས་
པ༑ ༑གཟུགས་དང་གཟུགས་མེད་པ་དག་ན། །མི་དགེ་ལས་གཞན་ཟག་མེད་གཉིས།།
འདོད་སེམས་དགེ་བ་ལས་སེམས་དགུ །དེ་ནི་བརྒྱད་པོ་ཁོ་ན་ལས། །མི་དགེ་བ་ནི་བཅུ་
དག་ལས། །དེ་ལས་བཞི་སྟེ་བསྒྲིབས་དེ་བཞིན། །མ་བསྒྲིབས་པ་ནི་ལྔ་དག་ལས། །དེ་
ལས་མཇུག་ཐོགས་སེམས་བདུན་ནོ། །གཟུགས་ན་དགེ་ལས་བཅུ་གཅིག་གོ །དེ་ནི་
དགུ་ཡི་མཇུག་ཐོགས་སུ། །བསྒྲིབས་པ་བརྒྱད་ལས་དེ་ལས་དྲུག །མ་བསྒྲིབས་པ་ནི་
གསུམ་ལས་སོ། །དེ་ལས་དྲུག་སྟེ་གཟུགས་མེད་པའང་། །དེ་ཡི་ཚུལ་ལོ་དགེ་བ་ལས།།
སེམས་དགུ་དག་གོ་དེ་དྲུག་གོ །བསྒྲིབས་པ་ལས་བདུན་དེ་དེ་བཞིན། །སློབ་པ་བཞི་

མཛུབ་ཁྲིད། 76
ལས་དེ་ལས་ལྔ། །མི་སློབ་པ་ནི་ལྔ་ལས་སོ། །དེ་ལས་སེམས་ནི་བཞི་དག་གོ །བཅུ་
གཉིས་དེ་དག་ཉི་ཤུར་ཡང༌། །གསུམ་དུའོ་སྐྱེས་ནས་ཐོབ་པ་དང༌། །སྦྱོར་བྱུང་དགེ་
རྣམ་གཉིས་ཕྱེ་ནས། །རྣམ་སྨིན་སྐྱེས་དང་སྤྱོད་ལམ་པ། །བཟོ་ཡི་གནས་དང་སྤྲུལ་པ་
དང་༑ ༑འདོད་ན་ལུང་བསྟན་མིན་རྣམ་བཞིར། །གཟུགས་ན་བཟོ་མ་གཏོགས་པ་འོ།།
ཁམས་གསུམ་པ་ཡི་ཉོན་མོངས་ཅན། །དྲུག་དང་དྲུག་དང་གཉིས་རྙེད་དོ། །གཟུགས་
སྐྱེས་དགེ་ལ་གསུམ་དག་གོ །སློབ་པ་ལ་བཞི་ལྷག་ལ་དེ། །ཆོས་མངོན་པའི་མཛོད་ཀྱི་
ཚིག་ལེའུར་བྱས་པ་ལས། དབང་པོ་བསྟན་པ་ཞེས་བྱ་བ་སྟེ་གནས་གཉིས་པའོ།། །།ཞེས་
པའི་བར་གསུངས། མིག་དབང་ལྟ་བུས་མིག་ཤེས་ལ་རྐྱེན་བཞི་ལས་བདག་རྐྱེན་དང་
རྒྱུ་རྐྱེན་གཉིས་དང་རྒྱུ་དྲུག་ལས་བྱེད་རྒྱུ་དང་ལྷན་ཅིག་འབྱུང་བའི་རྒྱུ་གཉིས་བྱེད་པ་ཡོད་
ཅིང་༑ དགྲ་བཅོམ་ཐ་མའི་སེམས་དང་སེམས་བྱུང་མ་གཏོགས་སེམས་དང་སེམས་བྱུང་
འདས་པ་དང་ད་ལྟ་བ་ཀུན་མཚུངས་པ་དེ་མ་ཐག་རྐྱེན་ཡིན་ནོ། །སེམས་དང་སེམས་
བྱུང་སྐྱེ་བའི་ཆོས་ཅན་རྣམས་རྐྱེན་བཞི་ལས་སྐྱེ་ཞིང་འདིར་རྐྱེན་བཞི་དང་གསུམ་དང་གཉིས་
ཀྱིས་སྐྱེ་བར་གསུངས་པ་ཀུན་སྐྱེ་བའི་ཆོས་ཅན་གྱི་དབང་དུ་བྱས་པ་ཡིན་ལ། འབྱུང་བས་
འབྱུང་བ་སྐྱེ་བ་ན་ལྷན་ཅིག་འབྱུང་བའི་རྒྱུ་དང་སྐལ་མཉམ་གྱི་རྒྱུ་བྱེད་ཀྱང་རྒྱུ་གཞན་གསུམ་
མི་བྱེད་དེ། འབྱུང་བ་རྣམས་ནི་སེམས་དང་སེམས་བྱུང་ཅི་རིགས་དང་ཉོན་མོངས་ཅན་
ཡང་མིན་ཞིང་མཐའ་གཅིག་ཏུ་ལུང་མ་བསྟན་ཡིན་པའི་ཕྱིར། འབྱུང་བས་འབྱུང་གྱུར་
སྐྱེ་བ་ན་སྐལ་མཉམ་གྱི་རྒྱུ་མི་བྱེད་དེ། དེ་གཉིས་རིགས་མི་འདྲ་བའི་ཕྱིར། འབྱུང་གྱུར་
གྱིས་འབྱུང་གྱུར་སྐྱེ་བ་ན་ལྷན་ཅིག་འབྱུང་བ་དང་སྐལ་མཉམ་དང་རྣམ་སྨིན་གྱི་རྒྱུ་གསུམ་
བྱེད་དོ། །ལྷན་ཅིག་འབྱུང་བའི་རྒྱུ་ནི་དཔེར་ན་བསམ་གཏན་དང་ཟག་མེད་ཀྱི་སྡོམ་པའི་

77 གནས་གཉིས་པ།
སྤོང་བ་བདུན་པོ་ཕན་ཚུན་ལྷན་ཅིག་འབྱུང་བའི་རྒྱུ་བྱེད་པ་ལྟ་བུའོ། །དེ་ལྟར་ཡང་རང་
འགྲེལ་ལས། “དི་ལ་ལྷན་ཅིག་འབྱུང་བའི་རྒྱུ་ནི་ལུས་དང་ངག་གི་ལས་སེམས་ཀྱི་རྗེས་
སུ་འཇུག་པ་ཕན་ཚུན་དུ་ཡིན་གྱི་རྒྱུར་བྱས་པའི་གཟུགས་གཞན་ནི་མ་ཡིན་ནོ།། ”ཞེས་
དང་མཆིམས་མཛོད་ལས་ཀྱང་། “དི་ལ་ལྷན་ཅིག་འབྱུང་བ་ནི་(འབྱུང་བཞི་ཚོགས་
པ་གཅིག་ལས་སྐྱེ་བས་)བསམ་གཏན་དང་ཟག་མེད་ཀྱི་སྡོམ་པའི་སྤོང་བ་བདུན་པོ་དག་
ཕན་ཚུན་ཡིན་གྱི་གཞན་( ཚོགས་པ་ཐ་དད་པས་བསྐྱེད་ནས་མིག་སོགས་དང་དེའི་ཡུལ་
ལྔ་དང་སོ་ཐར་སོགས་)ནི་མ་ཡིན་ནོ།། ”ཞེས་གསུངས་སོ། །སེམས་དང་སེམས་བྱུང་
སྐྱེས་པ་རྣམས། ཞེས་སོགས་བྱུང་ན། སེམས་དེ་ལ་དུ་ཡོད་ཅེ་ན། སེམས་བཅུ་གཉིས་
ཡོད་དེ། འདོད་པའི་སེམས་དགེ་བ་དང་མི་དགེ་བ་དང་བསྒྲིབས་ལ་ལུང་དུ་མ་བསྟན་
པ་དང་མ་བསྒྲིབས་ལ་ལུང་དུ་མ་བསྟན་པ་སྟེ་བཞི་དང༌། གཟུགས་དང་གཟུགས་མེད་
པའི་ས་པ་ལ་མི་དགེ་བའི་སེམས་དོར་བའི་གསུམ་གསུམ་དང༌། ཟག་མེད་སློབ་པ་དང་
མི་སློབ་པ་གཉིས་སོ། །འདིར་སེམས་བཅུ་གཉིས་པོ་གང་གི་དེ་མ་ཐག་ཏུ་གང་འབྱུང་
བ་སྟོན་པ་ན་ཚེ་དྲུག་གམ་བརྒྱད་ཀྱི་རྣམ་པར་དབྱེ་བ་ཤེས་དགོས་པས། དེ་དག་ནི་རྒྱུན་
གྱི་ཚེ་དང༌། ས་མཚུངས་པ་དང༌། སྙོམས་པ་འཇུག་པ་དང༌། སྙོམས་འཇུག་ལས་
ལྡང་བ་དང་། ཉིང་མཚམས་སྦྱོར་བ་དང༌། སྙོམས་འཇུག་ཉོན་མོངས་ཅན་གྱིས་གཟིར་
བའི་ཚེ་དང་དྲུག་དང་། སྤྲུལ་པ་ལ་འཇུག་པ་དང་སྤྲུལ་པ་ལས་ལྡང་བའི་ཚེ་སྟེ་བརྒྱད་
དོ༑ ༑སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་ག༴གཟུགས་ཀྱི་བསྒྲིབས་པ་ལས་
འདོད་པའི་དགེ་བའི་སེམས་འབྱུང་བ་ནི། དེའི་ཚེ་སྙོམས་འཇུག་དེ་ཉོན་མོངས་ཅན་དུ་
སོང་ཞིང་གཟུགས་ཀྱི་བསྒྲིབས་སེམས་མངོན་དུ་གྱུར་ལ། གཟུགས་ཀྱི་བསྒྲིབས་སེམས་

མཛུབ་ཁྲིད། 78
དེ་མངོན་དུ་རྒྱུ་བ་ལས་འདོད་པའི་དགེ་བའི་སེམས་མངོན་
དུ་བྱས་ན་བཟང་བར་བསམས་
ནས་ཆེད་དུ་དམིགས་ཏེ་འདོད་པའི་དགེ་བའི་སེམས་མངོན་དུ་བྱེད་པས་ཡིན་ནོ། །ཁམས་
གོང་མ་གཉིས་ནས་ཤི་འཕོས་ནས་འདིར་སྐྱེ་བ་ན། ཉིང་མཚམས་སྦྱོར་བའི་ཚེ་འདོད་
པའི་མི་དགེ་བའི་སེམས་ལྟ་བུ་གཟུགས་གཟུགས་མེད་ཀྱི་དགེ་བ་སྐྱེས་ཐོབ་དང་བསྒྲིབས་
ལུང་མ་བསྟན་གྱི་སེམས་དང་མ་བསྒྲིབས་ལུང་མ་བསྟན་གྱི་སེམས་ཀྱིས་འཆི་སེམས་བྱས་
པ་ལས་འབྱུང་བ་ཡོད་པས། འདོད་པའི་མི་དགེ་བའི་སེམས་གོང་མའི་སེམས་དྲུག་གི་
མཇུག་ཐོགས་སུ་འབྱུང་བ་ཡོད་དོ། །སྤྲུལ་པ་ལ་འཇུག་པའི་ཚེ་ནི་ཐག་འབྲས་ཇི་ཙམ་
བྱེད་བརྩི་བ་ན་དང་སྤྲུལ་པ་ལས་ལྡང་བའི་ཚེ་ནི་ཐག་རྐྱེན་ཇི་ཙམ་བྱེད་དཔྱོད་པ་ན་སྦྱར་
དགོས་ཀུན་ལ་སྦྱར་ལ། གཟུགས་ཀྱི་བསྒྲིབས་སེམས་ལུང་མ་བསྟན་དེ་ཉིང་མཚམས་
སྦྱོར་བ་ཚེ་གཟུགས་མེད་ཀྱི་བསྒྲིབས་པ་དང་མ་བསྒྲིབས་ལུང་མ་བསྟན་གྱི་སེམས་དང་
དགེ་སེམས་གསུམ་ཀས་འཆི་སེམས་བྱས་པ་ལས་འབྱུང་བ་ཡོད་ཀྱང༌། འདོད་པ་ནས་
གཟུགས་ལ་ཉིང་འཚམས་སྦྱོར་བ་ན་འདོད་པའི་བསྒྲིབས་པ་དང་མི་དགེ་བའི་སེམས་ཀྱིས་
འཆི་སེམས་བྱེད་པ་མེད་དེ། གནས་བརྒྱད་པར། ཉོན་མོངས་ཅན་ལས་གོང་མ་མིན།།
ཞེས་འབྱུང་བའི་ཕྱིར་དང༌། འཆི་སེམས་དེའི་སྔོན་དུ་འདོད་ཉོན་ལ་ཆགས་བྲལ་བྱས་
ཟིན་པའི་ཕྱིར། སློབ་པའི་སེམས་ནི་དགྲ་བཅོམ་ལས་ཉམས་པའི་ཚེ་མི་སློབ་པའི་ཐག་
འབྲས་སུ་མི་གྱུར་ཏེ། དེ་གཉིས་ཀྱི་བར་དུ་ཚུལ་བཞིན་མ་ཡིན་པའི་ཡིད་བྱེད་དང་ཉོན་
མོངས་པས་བར་དུ་ཆོད་པའི་ཕྱིར་དང་། ཐག་རྐྱེན་དང་ཐག་འབྲས་ལ་སྐད་ཅིག་གཞན་
གྱིས་མ་ཆོད་པ་དགོས་པའི་ཕྱིར། མི་སློབ་པའི་ཐག་འབྲས་ལ་བཞི་མ་གཏོགས་སློབ་པ་
མི་བགྲངས་པ་དེའི་གནད་ཀྱིས་ཡིན་ནོ། །དེས་ན་སློབ་པའི་སེམས་དེ་བཞི་ལས་འབྱུང་

79
གནས་གཉིས་པ།
སྟེ༑ སྙོམས་པར་འཇུག་པའི་ཚེ་ཁམས་གསུམ་གྱི་དགེ་བ་གསུམ་ལས་སྐྱེ། རྒྱུན་གྱི་ཚེ་
སློབ་པ་རང་ཉིད་ཀྱི་མཇུག་ཐོགས་སུ་སློབ་པ་རང་ཉིད་འབྱུང་བའི་ཕྱིར། སེམས་བཅུ་
གཉིས་དེ་ཕྱེ་ན་ཉི་ཤུར་ཡོད་དེ། འདོད་པའི་སེམས་བརྒྱད། གཟུགས་ཀྱི་སེམས་དྲུག
གཟུགས་མེད་ཀྱི་སེམས་བཞི། ཟག་མེད་ཀྱི་སེམས་གཉིས་དང་ཉི་ཤུ་ཡོད་པའི་ཕྱིར དེ་
དག་ནང་ཕན་ཚུན་ཐག་རྐྱེན་དང་ཐག་འབྲས་ཇི་ལྟར་བྱེད་པ་རང་འགྲེལ་ལས་ཞིབ་པར་
བྱུང་བ་ལྟར་སྡོམ་ཚིག་ཏུ་བཀོད་པ་བློར་འཛིན་ན་ཤེས་སླ་བས་འདིར་འགོད་ན། འདོད་
པའི་སྦྱོར་བྱང་ལས་སེམས་བཅུ། །སྦྱོར་བྱུང་དེ་ནི་བརྒྱད་ལས་འབྱུང༌། །སྐྱེས་ཐོབ་
ལས་ནི་སེམས་དགུ་དང༌། །སྐྱེས་ཐོབ་པ་ནི་བཅུ་གཅིག་ལས། །སྒྲིབ་ལུང་མ་བསྟན་
མི་དགེ་གཉིས། །བཅུ་བཞི་ལས་འབྱུང་དེ་ལས་བདུན། །སྤྱོད་ལམ་པ་དང་རྣམ་སྨིན་
སྐྱེས༑ ༑གཉིས་ལས་བརྒྱད་དང་དེ་བདུན་ལས། །བདུན་ལས་བཟོ་གནས་དེ་ལས་དྲུག
གཉིས་ལས་སྤྲུལ་སེམས་དེ་ལས་གཉིས། །གཟུགས་ཀྱི་སྦྱོར་བྱུང་ལས་བཅུ་གཉིས། །སེམས་
བཅུ་ལས་ནི་དེ་འབྱུང་ངོ༌། །ལྔ་ལས་སྐྱེས་ཐོབ་དེ་ལས་བརྒྱད། །བཅུ་གཅིག་ལས་སྒྲིབ་
དེ་ལས་དགུ །རྣམ་སྨིན་སྐྱེས་དང་སྤྱོད་ལམ་ལས། །བདུན་འབྱུང་དེ་གཉིས་ལྔ་ལས་
འབྱུང་༑ ༑སྤྲུལ་སེམས་སྔར་འདྲ་༈གཟུགས་མེད་ན། །དྲུག་ལས་སྦྱོར་བྱུང་དེ་ལས་
བདུན༑ ༑བཞི་ལས་སྐྱེས་ཐོབ་དེ་ལས་བདུན། །བཞི་ལས་རྣམ་སྨིན་དེ་ལས་དྲུག །སྒྲིབ་
ལུང་མ་བསྟན་བཅུ་ལས་འབྱུང༌། །དེ་ལས་སེམས་བརྒྱད་འབྱུང་བ་ཡོད། །བཞི་ལས་
སློབ་པ་དེ་ལས་དྲུག །ལྔ་ལས་མི་སློབ་དེ་ལས་ལྔ། །རྣམ་སྨིན་སྤྱོད་ལམ་བཟོ་གནས་
གསུམ༑ ༑སྦྱོར་བྱུང་ལས་བྱུང་བཟློག་ན་མིན། །འདོད་པའི་སྐྱེས་ཐོབ་ལྡང་སེམས་རུང༌།།
འཇུག་སེམས་མེད་ཕྱིར་འདི་ལྟར་བཤད། །ཅེས་གཟུང་བར་བྱའོ། །སེམས་བཅུ་གཉིས་

80མཛུབ་ཁྲིད།
ཀྱི་རྙེད་པ་ནི། འདོད་པ་ལ་སོགས་པ་ཁམས་གསུམ་གྱི་ཉོན་མོངས་ཅན་གྱི་སེམས་ལ་
འདོད་པ་ན་མི་དགེ་བ་དང་བསྒྲིབས་པའི་སེམས་གཉིས་དང། ཁམས་གོང་མ་གཉིས་ཀྱི་
བསྒྲིབས་སེམས་ལུང་མ་བསྟན་གཉིས་ཏེ་བཞི་ལས་རང་ཉིད་མངོན་དུ་གྱུར་སྟོབས་ཀྱིས་
སེམས་དུ་རྙེད་པ་ནི། འདོད་པའི་ཉོན་མོངས་ཅན་གྱི་སེམས་གཉིས་མངོན་དུ་གྱུར་པ་
ན་དྲུག་དང༌། གཟུགས་ཀྱི་བསྒྲིབས་པའི་སེམས་མངོན་དུ་གྱུར་པ་ན་དྲུག་དང༌། གཟུགས་
མེད་ཀྱི་བསྒྲིབས་པའི་སེམས་མངོན་དུ་གྱུར་པ་ན་གཉིས་རྙེད་དོ། །འདོད་པའི་བསྒྲིབས་
སེམས་གཉིས་མངོན་དུ་གྱུར་པ་ན་སེམས་དྲུག་རྙེད་པ་ནི། གཟུགས་སམ་གཟུགས་མེད་
ནས་འདོད་པར་སླར་ལྡོག་པའི་ཚེ་འདོད་པའི་མི་དགེ་བའམ་བསྒྲིབས་པའི་སེམས་གང་
རུང་ཞིག་མངོན་དུ་གྱུར་ན་ཉོན་མོངས་ཅན་དེ་གཉིས་ཀའི་ཐོབ་པ་དང་འདོད་པའི་དགེ་
བ་སྐྱེས་ཐོབ་ཀྱི་ཐོབ་པ་རྣམས་བྱུང་བ་དང༌། འདོད་པའི་མི་དགེ་བས་དགྲ་བཅོམ་ལས་
ཉམས་པ་ན་ཁམས་གོང་མ་གཉིས་ཀྱི་བསྒྲིབས་སེམས་གཉིས་ཀྱི་ཐོབ་པ་དང་སློབ་པའི་ཐོབ་
པ་རྣམས་གསར་དུ་བྱུང་བ་ཡིན་པའི་ཕྱིར། །འོ་ན་འདོད་པའི་བསྒྲིབས་ལུང་མ་བསྟན་
གྱི་སེམས་མངོན་དུ་གྱུར་པ་ན་སེམས་དྲུག་རྙེད་པར་ཐལ། ཁམས་གསུམ་གྱི་ཉོན་མོངས་
བཞི་ལས་བཞི་པོ་དེ་རང་ཉིད་མངོན་དུ་གྱུར་པ་ན་སེམས་དྲུག་གམ་གཉིས་རྙེད་པ་གང་
རུང་དུ་འཇོག་པའི་ཕྱིར་ཏེ། རྩ་བར། ཁམས་གསུམ་པ་ཡི་ཉོན་མོངས་ཅན། །དྲུག་
དང་དྲུག་དང་གཉིས་རྙེད་དོ། །ཞེས་གསུངས་པའི་ཕྱིར། གོང་དུ་འདོད་མི་ནུས་ཏེ། འདོད་
པའི་བསྒྲིབས་ལུང་མ་བསྟན་གྱི་སེམས་མངོན་དུ་གྱུར་པ་ན་ཚེ་ལྔ་གང་གི་དབང་དུ་བྱས་
ཀྱང་འདོད་པའི་དགེ་མི་དགེའི་སེམས་དང་བསྒྲིབས་ལུང་མ་བསྟན་གྱི་སེམས་དང་གཟུགས་
ཀྱི་བསྒྲིབས་ལུང་མ་བསྟན་གྱི་སེམས་ཏེ་བཞི་མ་གཏོགས་མི་རྙེད་པའི་ཕྱིར། དེ་ཡང་

81 གནས་གཉིས་པ།
གཟུགས་ཁམས་ནས་འདོད་པར་སླར་ལྡོག་པའི་ཚེ་འདོད་པའི་བསྒྲིབས་སེམས་ལུང་མ་
བསྟན་མངོན་དུ་གྱུར་པ་ན་འདོད་པའི་སེམས་དགེ་བ་དང༌། མི་དགེ་བ་དང༌། བསྒྲིབས་
ལུང་མ་བསྟན་གྱི་སེམས་གསུམ་རྙེད་པ་དང༌། འདོད་པའི་བསྒྲིབས་སེམས་ལུང་མ་བསྟན་
མངོན་དུ་གྱུར་སྟོབས་ཀྱིས་གཟུགས་ལ་ཆགས་བྲལ་ལས་ཉམས་པའི་ཚེ་གཟུགས་ཀྱི་
བསྒྲིབས་སེམས་ལུང་མ་བསྟན་རྙེད་ཅིང་། དེ་བཞིན་དུ་གཟུགས་མེད་ནས་འདོད་པར་
སླར་ལྡོག་པའི་ཚེ་གཟུགས་ཀྱི་བསྒྲིབས་སེམས་ལུང་མ་བསྟན་རྙེད་པའི་ཕྱིར། འདོད་
པའི་བསྒྲིབས་སེམས་ལུང་མ་བསྟན་འཇིག་ལྟ་ལྟ་བུ་མངོན་དུ་གྱུར་སྟོབས་ཀྱིས་གཟུགས་
ལ་ཆགས་བྲལ་ལས་ཉམས་པ་ཡོད་དེ། གཟུགས་ལ་ཆགས་བྲལ་ཡིན་ན་འདོད་པའི་འཇིག་
ལྟ་སྤངས་པ་དགོས་ཤིང་ཤེས་རྒྱུད་གང་ལ་འདོད་པའི་འཇིག་ལྟ་མངོན་དུ་གྱུར་ན་གཟུགས་
ལ་ཆགས་བྲལ་དུ་འགལ་བའི་ཕྱིར། འདོད་པའི་བསྒྲིབས་སེམས་ལུང་མ་བསྟན་གྱིས་
དགྲ་བཅོམ་ལས་ཉམས་པ་ནི་མེད་དེ། དེ་མཐོང་སྤང་ཡིན་པའི་ཕྱིར། ཞེས་པ་ལ་སོགས་
པས་བརྟགས་པའི་ལན་དུ། མཛོད་ཀྱི་འཆད་པ་པོ་འགས་འདོད་པའི་བསྒྲིབས་སེམས་
ལུང་མ་བསྟན་དང་མི་དགེ་བའི་སེམས་གཉིས་གྲངས་གཅིག་བྱས་ནས་སེམས་དྲུག་རྙེད་
པར་སྨྲ་བ་ཡང་མི་འགྲིག་པ་མངོན་ཏེ། དེ་གཉིས་བསྡོམས་པས་སེམས་དྲུག་རྙེད་པར་
འདོད་པ་ནི་རེ་རེ་ཁོ་ནས་དེ་ལྟར་རྙེད་མི་ནུས་པ་ལ་ཡིན་ན། དེ་ལྟར་དུའང་མི་རིགས་
ཏེ༑ འདོད་པའི་མི་དགེ་བའི་སེམས་མངོན་དུ་གྱུར་སྟོབས་ཀྱིས་སེམས་དྲུག་རྙེད་པ་ཡིན་
པས་སོ། །དེས་ན་རྩ་བར། ཁམས་གསུམ་པ་ཡི་ཉོན་མོངས་ཅན། །དྲུག་དང་དྲུག་
དང་བཞི་གཉིས་རྙེད། །ཅེས་གསུངས་དགོས་པར་འགྱུར་ཞེ་ན་བརྟག་པར་བྱའོ། །གཟུགས་
མེད་ནས་འདོད་པར་སྐྱེ་བ་ན་གཟུགས་མེད་ཀྱི་བསྒྲིབས་སེམས་གསར་དུ་རྙེད་པ་ནི་མིན་

མཛུབ་ཁྲིད། 82
ཏེ༑ གཟུགས་མེད་ཀྱི་བསྒྲིབས་སེམས་དང་མི་ལྡན་པའི་སོ་སྐྱེའི་གང་ཟག་མེད་པའི་ཕྱིར།
འདོད་པ་ལས་འདོད་ཆགས་དང་བྲལ་བའི་ཚེ་བསམ་གཏན་གྱི་དངོས་གཞིའི་དགེ་བའི་
སེམས་མངོན་དུ་གྱུར་སྟོབས་ཀྱིས་སེམས་གསུམ་རྙེད་ལ། སེམས་གསུམ་ནི་གཟུགས་
ཀྱི་དགེ་བའི་སེམས་མངོན་དུ་གྱུར་པ་རང་ཉིད་དང་འདོད་གཟུགས་ཀྱི་སྤྲུལ་སེམས་གཉིས་
སོ༑ ༑འདོད་པ་ལས་འདོད་ཆགས་དང་བྲལ་བའི་ཚེ་བསམ་གཏན་གྱི་དངོས་གཞི་མངོན་
དུ་གྱུར་པ་ན་སྤྱིར་གཟུགས་ཀྱི་དགེ་བ་གསར་དུ་རྙེད་པ་མིན་ཏེ། བསམ་གཏན་གྱི་ཉེར་
བསྡོགས་ཡིད་ལ་བྱེད་པའི་ལས་དང་པོ་བའི་སྐབས་གཟུགས་ཀྱི་དགེ་བ་ཐོབ་པའི་ཕྱིར། འོ་
ན་དེའི་ཚེ་སེམས་གསུམ་རྙེད་པ་ཇི་ལྟར་འཇོག་ཅེ་ན། དེ་ནི་འདོད་པ་ལས་འདོད་ཆགས་
དང་བྲལ་བའི་ཚེ་བསམ་གཏན་གྱི་དངོས་གཞི་མངོན་དུ་གྱུར་སྟོབས་ཀྱིས་གང་མངོན་དུ་
གྱུར་བཞིན་པའི་གཟུགས་ཀྱི་དགེ་བ་རང་ཉིད་རྙེད་པ་ལ་བྱ་བས། གཟུགས་ཀྱི་དགེ་བ་
མངོན་དུ་གྱུར་སྟོབས་ཀྱིས་སེམས་གསུམ་རྙེད་པ་ཡོད་དོ། །སློབ་སེམས་མངོན་དུ་གྱུར་
སྟོབས་ཀྱིས་སེམས་བཞི་རྙེད་དེ། སློབ་པ་རང་ཉིད་དང་སློབ་པས་འདོད་པ་ལས་འདོད་
ཆགས་དང་བྲལ་བའི་ཚེ་འདོད་གཟུགས་ཀྱི་སྤྲུལ་སེམས་གཉིས་དང༌། སློབ་པ་ཟག་མེད་
ཀྱིས་གཟུགས་ལས་ཆགས་པ་དང་བྲལ་བའི་སྟོབས་ཀྱིས་སེམས་གང་མངོན་དུ་གྱུར་པ་
ན་ཐོབ་པའི་གཟུགས་མེད་ཀྱི་དགེ་བ་དང་བཞི་རྙེད་པའི་ཕྱིར། སློབ་སེམས་མངོན་དུ་
གྱུར་པ་ལ་སེམས་བཞི་ཐོབ་ཚུལ་དེ་ལྟར་དུ་བྱ་ཡི་སློབ་པ་ཟག་མེད་ཀྱིས་གཟུགས་ལས་
ཆགས་པ་དང་བྲལ་བ་ན་སྤྱིར་གཟུགས་མེད་ཀྱི་དགེ་བ་གསར་དུ་རྙེད་པ་ནི་མིན་ཏེ།
གཟུགས་མེད་ཀྱི་དགེ་བ་གཟུགས་ལས་ཆགས་པ་དང་བྲལ་བའི་སྔ་རོལ་དུ་རྙེད་ཟིན་པའི་
ཕྱིར་རོ། །འདིར་ས་དེ་དང་དེའི་འདོད་ཆགས་དང་བྲལ་བའི་ཚེ་ཞེས་པ་མཁས་པ་འགས་

83
གནས་གཉིས་པ།
འདོད་ཆགས་དང་བྲལ་བར་བྱེད་པའི་བར་ཆད་མེད་ལམ་གྱི་སྐབས་ལའང་འཇུག་ཏུ་ཡོད་
པར་བཞེད་ཀྱང་ས་དེ་དང་དེའི་འདོད་ཆགས་དང་བྲལ་བའི་རྣམ་གྲོལ་ལམ་གྱི་སྐབས་ཁོ་
ནར་གོ་དགོས་པ་རང་གི་ལུགས་སོ། །
པ།
ཁོལ་
ས །།
མུ་ཌ།་ཆ། ཤཤུP16

84
མཛུབ་ཁྲིད། །n
གནས་གསུམ་པ་འཇིག་རྟེན་བསྟན་པ།
འཇིག་རྟེན་བསྟན་པའི་མཛོད་འཆད་པ་ན། སེམས་ཅན་གྱི་འཇིག་རྟེན་དང་
སྣོད་ཀྱི་འཇིག་རྟེན་གཉིས་ལས་དང་པོ་ལའང་སེམས་ཅན་གྱི་དབྱེ་བ་དང་། ཁྱད་པར་
གྱི་ཆོས་དང༌། རྣམ་བཞག་གིས་རྒྱས་པར་བཤད་པ་གསུམ། སེམས་ཅན་གྱི་དབྱེ་བ་
འཆད་པ་ལ། དམྱལ་བ་ཡི་དྭགས་དུད་འགྲོ་དང༌། །མི་རྣམས་དང་ནི་ལྷ་དྲུག་དག །འདོད་
པའི་ཁམས་ཡིན་དམྱལ་བ་དང༌། །གླིང་དབྱེ་བ་ལས་དེ་ཉི་ཤུ། །གོང་མའི་གནས་དག་
བཅུ་བདུན་ནི། །གཟུགས་ཁམས་ཡིན་དེར་སོ་སོ་ཡི། །བསམ་གཏན་ས་ནི་གསུམ་པ་
ཡིན༑ ༑བཞི་པ་ས་ནི་བརྒྱད་པ་ཡིན། །གཟུགས་མེད་ཁམས་ན་གནས་མེད་དོ། །སྐྱེ་
བ་ལས་ནི་རྣམ་པ་བཞི། །དེར་ནི་རིས་དང་སྲོག་ལ་ཡང༌། །སེམས་ཀྱི་རྒྱུད་ནི་བརྟེན་
པ་ཡིན། །དེར་ནི་དམྱལ་སོགས་འགྲོ་བ་ལྔ། །རང་གི་མིང་གིས་བསྟན་དེ་དག །ཞེས་
པའི་བར་གསུངས། གཟུགས་མེད་ཀྱི་ལྷ་རྣམས་ནང་ཕན་ཚུན་མཐོང་བ་མེད་ཅིང་དེ་དག་
ལ་མངོན་ཤེས་དྲུག་གི་ནང་ནས་ཟག་ཟད་ཀྱི་མངོན་ཤེས་སྲིད་པ་མ་གཏོགས་མངོན་ཤེས་
གཞན་རྣམས་མེད་དོ། །གཟུགས་མེད་པ་ལ་ཕ་རོལ་སེམས་ཤེས་མེད་དེ། དེ་ནི་ཕ་རོལ་
གྱི་རིག་བྱེད་ལས་སེམས་ཤེས་པ་ཡིན་ན་དེ་དག་ལ་རིག་བྱེད་ཡུལ་དུ་བྱེད་པ་མེད་པའི་ཕྱིར།
ཁྱད་པར་གྱི་ཆོས་(བཤད་པ་) ལ། ཉོན་མོངས་ཅན་མིན་ལུང་བསྟན་མིན།།
སེམས་ཅན་ཞེས་བྱ་བར་སྲིད་མིན། །ལུས་དང་འདུ་ཤེས་ཐ་དད་དང༌། །ལུས་ཐ་དད་
ཅིང་འདུ་ཤེས་གཅིག །བཟློག་དང་ལུས་དང་འདུ་ཤེས་གཅིག །གཟུགས་ཅན་མ་ཡིན་
གསུམ་པོ་དག །རྣམ་ཤེས་གནས་པ་བདུན་ལྷག་མ། །དེ་འཇོམས་བྱེད་ལྡན་སྲིད་རྩེ་

85 གནས་གསུམ་པ།
དང༌༑ ༑འདུ་ཤེས་མེད་པའི་སེམས་ཅན་རྣམས། །སེམས་ཅན་གྱི་ནི་གནས་དགུར་
བཤད༑ ༑མི་འདོད་བཞིན་གནས་ཕྱིར་གཞན་མིན། །གནས་པ་དག་ནི་ཡང་བཞི་སྟེ།།
ཟག་དང་བཅས་པའི་ཕུང་པོ་བཞི། །རང་གི་ས་པ་ཉིད་རྣམ་ཤེས། །འབའ་ཞིག་གནས་
པར་མ་བཤད་དོ། །བསྡུ་ན་མུ་ནི་བཞི་ཡིན་ནོ། །ཞེས་པའི་བར་གསུངས། འགྲོ་བ་ལྔ་
པོ་རྣམས་ནི་ཉོན་མོངས་ཅན་བསྒྲིབས་པ་དང་མི་དགེ་བ་ཡང་མིན་ཏེ། ཉོན་མོངས་སྤངས་
པའི་དགྲ་བཅོམ་པ་རྣམས་འགྲོ་བ་ཡིན་པའི་ཕྱིར། ཉོན་མོངས་སྤངས་པའི་ལྷ་དང་མི་
ཡོད་ཀྱང་དམྱལ་བ་དང་ཡི་དྭགས་དང་དུད་འགྲོ་ནི་མེད་དོ། །བསམ་གཏན་བཞི་པ་ན་
འདུ་ཤེས་མེད་པ་པ་དང་འདུ་ཤེས་མེད་པའི་སྙོམས་འཇུག་གིས་རྣམ་ཤེས་འཇོམས་པར་
བྱེད་པས་བསམ་གཏན་བཞི་པ་རྣམ་ཤེས་གནས་པར་མི་འཇོག་པ་ཡིན་ནོ།
རྣམ་བཞག་གིས་རྒྱས་པར་བཤད་པ་ལ། སེམས་ཅན་གྱི་སྐྱེ་བ་དང་། གནས་
པ་དང་། འཆི་བ་བཤད་པ་གསུམ་ལས། དང་པོ་ལའང་གང་དུ་འཇུག་པའི་སྐྱེ་བའི་གནས་
དང་༑ གང་གིས་འཇུག་པའི་བར་སྲིད་དོ། །གང་དུ་འཇུག་པའི་སྐྱེ་བའི་གནས་འཆད་
པ་ལ། དེར་ནི་སྒོ་ང་ལས་སྐྱེས་སོགས། །སེམས་ཅན་སྐྱེ་གནས་བཞི་དག་ཏུ། །མི་
དང་དུད་འགྲོ་རྣམ་པ་བཞི། །དམྱལ་བ་རྣམས་དང་ལྷ་རྣམས་དང༌། །སྲིད་པ་བར་མ་
བརྫུས་ཏེ་སྐྱེ། །ཡི་དྭགས་མངལ་ནས་སྐྱེ་བའང་ཡིན། །ཞེས་གསུངས། མེ་ལོང་ནང་
བྱད་བཞིན་གྱི་གཟུགས་བརྙན་དུས་གཅིག་ཏུ་རྫོགས་པར་གྲུབ་པ་ལྟར་འདོད་གཟུགས་ཀྱི་
རྫུས་སྐྱེས་ལ་ཉིང་མཚམས་སྦྱར་བ་ན་དབང་པོ་གཟུགས་ཅན་ཀུན་ཅིག་ཆར་རྫོགས་པར་
གྲུབ་པ་ཡིན་ནོ། ། ༣.
གང་གིས་འཇུག་པའི་བར་སྲིད་ལའང་གསུམ་ལས། དང་པོ་ངོ་བོ་ནི། འདིར་

མཛུབ་ཁྲིད། 86
གང་འཆི་དང་སྐྱེ་བ་ཡི། །སྲིད་པའི་བར་དུ་འབྱུང་བ་འོ། །བགྲོད་པའི་ཡུལ་དུ་མ་ཕྱིན་
ཕྱིར༑ ༑སྲིད་པ་བར་མ་བྱུང་བ་མིན། །ཞེས་གསུངས།
" གཉིས་པ་སྒྲུབ་བྱེད་ནི། འབྲུ་ཡི་རྒྱུན་དང་ཆོས་མཐུན་ཕྱིར། །སྲིད་པ་ཆད་ལས་
བྱུང་བ་མིན། །གཟུགས་བརྙན་མ་གྲུབ་ཕྱིར་པ་དང༌། །མི་འདྲའི་ཕྱིར་ན་དཔེ་མ་ཡིན།།
གཅིག་ན་ལྷན་ཅིག་གཉིས་མེད་ཕྱིར། །རྒྱུན་མིན་ཕྱིར་གཉིས་ལས་བྱུང་ཕྱིར། །མགུར་
ནས་གསུངས་ཕྱིར་ཡོད་དྲི་ཟ། །ལྔར་གསུངས་འགྲོ་མདོ་ལས་ཀྱང་གྲུབ། །ཅེས་པའི་
བར་གསུངས། ཕལ་ཆེན་སྡེ་པ་དག་གིས་འཆི་སྲིད་དང་སྐྱེ་སྲིད་གཉིས་ཀྱི་བར་བར་སྲིད་
མེད་ཀྱང་ཚེ་འདིའི་འཆི་སྲིད་ཆད་ཙམ་ལས་ཚེ་ཕྱི་མའི་སྐྱེ་སྲིད་འབྱུང་སྟེ། དཔེར་ན།
མེ་ལོང་ནང་གི་བྱད་བཞིན་གྱི་གཟུགས་བརྙན་དེ་བྱད་བཞིན་གྱི་རྒྱུན་ཡིན་པ་དང་བྱད་བཞིན་
དང་མེ་ལོང་གཉིས་བར་ཆོད་ཀྱང་གཟུགས་བརྙན་དེ་འབྱུང་བ་བཞིན་ཟེར་རོ། །དེ་མི་
འཐད་དེ། གཟུགས་བརྙན་དེ་བྱད་བཞིན་གྱི་ངོ་བོར་མེད་པའི་ཕྱིར་ཏེ། དེ་དེར་གྲུབ་
ན་གོ་ས་གཅིག་ན་ཐོགས་བཅས་ཀྱི་གཟུགས་ཅན་རིགས་མཐུན་གཉིས་ལྷན་ཅིག་ཏུ་གནས་
པ་དགོས་པ་ལ་དེ་མེད་པའི་ཕྱིར། འདིར་རང་འགྲེལ་དང་མཆིམས་མཛོད་ལས་གཟུགས་
བརྙན་གྱི་དཔེ་མ་གྲུབ་པ་དང་། གྲུབ་ཏུ་ཟིན་ཀྱང་མི་འདྲ་བའི་སྒོ་ནས་ཕལ་ཆེན་སྡེ་པའི་
འདོད་པ་འགོག་ཚུལ་གསུངས་ལ། དེའི་ཚུལ་ཡང་གཟུགས་བརྙན་དེ་བྱད་བཞིན་གྱི་རྒྱུན་
ཡིན་ན་ཐོགས་བཅས་ཡིན་དགོས་པས་མེ་ལོང་གི་གོ་སར་ཐོགས་བཅས་ཀྱི་གཟུགས་གཞན་
ཡོད་པར་འགྱུར་ལ། དེ་མི་རིགས་ཏེ། མེ་ལོང་རང་ཉིད་ཐོགས་བཅས་ཀྱི་གཟུགས་
ཡིན་པའི་ཕྱིར་ཞེས་པའོ། །འོ་ན་བྱད་བཞིན་གྱི་གཟུགས་བརྙན་དེ་མེ་ལོང་གི་གོ་སར་
ཡོད་ཀྱང་མེ་ལོང་གི་ཆ་ཤས་མིན་པའི་ཚུལ་ཇི་ལྟར་ཡིན་ཞེ་ན། དེ་མེ་ལོང་གི་ཆ་ཤས་

87 གནས་གསུམ་པ།
མིན་ཏེ། དེ་མེ་ལོང་གི་ཆ་ཤས་ཡིན་ན་ཟུར་ན་གནས་པའི་གང་ཟག་གི་མིག་གིས་ཀྱང་
མཐོང་དགོས་པ་ལས་མི་མཐོང་བའི་ཕྱིར་རོ། །
གསུམ་པ་ཁྱད་པར་གྱི་ཆོས་ལ་ཁྱད་པར་གྱི་ཆོས་རྒྱས་པར་བཤད་པ་དང་། སྐྱེས་
གནས་སུ་འཇུག་པའི་ཚུལ་གཉིས་ལས་ཁྱད་པར་གྱི་ཆོས་རྒྱས་པར་བཤད་པ་ལ། དེ་ནི་
འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། །དེ་ནི་འཆི་བའི་
སྔོན་རོལ་ཏེ །སྐྱེ་བའི་སྐད་ཅིག་ཕན་ཆད་དོ། །རིགས་མཐུན་ལྷ་མིག་དག་པས་མཐོང་།།
ལས་ཀྱི་རྫུ་འཕྲུལ་ཤུགས་དང་ལྡན། །དབང་པོ་ཀུན་ཚང་ཐོགས་མེད་ལྡན། །མི་ཟློག་
དེ་ནི་དྲི་ཟ་འོ། །ཞེས་པའི་བར་བྱུང༌རྒྱུན་ཞུགས་ལའང་བར་འདའ་བ་ཡོད་པ་མ་ཟད་
སྐྱེས་འདའ་བའང་ཡོད་དོ། །
གཉིས་པ་སྐྱེ་གནས་སུ་འཇུག་པ་ནི། བློ་ནི་ཕྱིན་ཅི་ལོག་གྱུར་པས། །རྩེ་དགས་
འགྲོ་བའི་ཡུལ་དུ་འགྲོ །དྲི་དང་གནས་ལ་མངོན་འདོད་གཞན། །དམྱལ་བ་ཡི་ནི་སྤྱིའུ་
ཚུགས་ཡིན། །གཅིག་ནི་ཤེས་བཞིན་དུ་འཇུག་གོ།གཞན་ནི་གནས་པ་ཡང་ག༩གཞན་ནི།།
འབྱུང་བའང་གཞན་ནི་ཐམས་ཅད་རྨོངས། །སྒོ་ང་ལས་སྐྱེས་རྟག་ཏུ་འོ། །མངལ་དུ་
འཇུག་པ་གསུམ་དག་སྟེ། །འཁོར་ལོས་སྒྱུར་དང་རང་བྱུང་གཉིས། །ལས་སམ་ཡེ་
ཤེས་སམ་གཉིས་ཀ །རྒྱ་ཆེའི་ཕྱིར་ན་གོ་རིམ་བཞིན། །ཞེས་པའི་བར་བྱུང༌། བར་
དོ་བ་རྣམས་གནས་གསུམ་མངོན་དུ་གྱུར་པ་ན་མའི་མངལ་དུ་ཉིང་མཚམས་སྦྱོར་བ་ཡིན་
ཞིང་གནས་གསུམ་ནི། མ་རུང་ཞིང་ཟླ་མཚན་དང་ལྡན་པ་དང་། ཕ་མ་ཆགས་པར་
གྱུར་ཅིང་ཕྲད་པ་དང༌། དྲི་ཟ་ཉེ་བར་གནས་པར་གྱུར་པའོ། །མངལ་དུ་འཇུག་པ་ལ་
དུ་མ་ཡོད་དེ། འཇུག་པ་ཤེས་ལ་གནས་པ་དང་དེ་ཉིད་ལས་འབྱུང་བ་མི་ཤེས་པ་དང་།

མཛུབ་ཁྲིད། | 88
དང་པོ་གཉིས་ཤེས་ལ་འབྱུང་བ་མི་ཤེས་པ་དང་། གསུམ་ག་ཤེས་པ་སྟེ་འཁོར་ལོས་སྒྱུར་
བ་ལྟ་བུ་དང་པོ་དང་། བསེ་རུ་རང་སངས་རྒྱས་ལྟ་བུ་གཉིས་པ་དང་། བདག་ཅག་གི་
སྟོན་པ་ལྟ་བུ་གསུམ་པ་ཡིན་པའི་ཕྱིར་དང་། འཇུག་པ་དང་གནས་པ་དང་འབྱུང་བ་གསུམ་
ག་ལ་རྨོངས་པ་སྒོ་ང་ལས་སྐྱེས་པ་ལྟ་བུའང་ཡོད་པའི་ཕྱིར། བསེ་རུ་རང་སངས་རྒྱས་
ལྟ་བུ་མངལ་དུ་འཇུག་པ་དང་གནས་པ་གཉིས་ཀ་ཤེས་པ་ཡིན་ན། དེ་མངལ་དུ་ཉིང་
མཚམས་སྦྱར་མ་ཐག་གི་ཤེས་པ་ལ་མངལ་དུ་གནས་པ་ཤེས་པ་ཡོད་དམ། ཡོད་ན་སྐྱེ་
བའི་སྲིད་པ་ཉོན་མོངས་ཅན་ཞེས་ཉིང་མཚམས་སྦྱར་མ་ཐག་གི་ཡིད་ཀྱི་ཤེས་པ་ལ་ཉོན་
མོངས་ཅན་གྱིས་ཁྱབ་པར་གསུངས་པ་དང་མི་འགྲིག་པས་དཔྱད་དོ། །ཉིང་མཚམས་
སྦྱར་མ་ཐག་པའི་སྐྱེ་སྲིད་ལ་ཉོན་མོངས་ཅན་ཡིན་དགོས་ཀྱང་། སྐྱེ་སྲིད་ལ་ཉོན་མོངས་
ཅན་གྱིས་མ་ཁྱབ་སྟེ། གཟུགས་སུ་ཉེར་འགྲོའི་ཕྱིར་མི་འོང་སྐྱེས་འདའ་བ་བཞག་དགོས་
པའི་ཕྱིར།
བར་དུ་གནས་པའི་ཚུལ་འཆད་པ་ནི་ཇི་ལྟར་གནས་པའི་རྟེན་འབྲེལ་དང་། གང་
གིས་གནས་པའི་ཟས་བཤད་པ་གཉིས་ལས། དང་པོ་ལ་གསུམ་གྱི་མདོར་བསྟན་པ་ནི།
བདག་མེད་ཕུང་པོ་ཙམ་ཉིད་དོ། །ཉོན་མོངས་ལས་ཀྱིས་མངོན་འདུས་བྱས། །སྲིད་པ་
བར་མའི་རྒྱུན་གྱིས་ནི། །མར་མེ་བཞིན་དུ་མངལ་དུ་འགྲོ །ཇི་ལྟར་འཕངས་བཞིན་
རིམ་གྱིས་རྒྱུན། །སྐྱེས་ནས་ལས་དང་ཉོན་མོངས་ཀྱིས། །འཇིག་རྟེན་ཕ་རོལ་དག་ཏུ་
འགྲོ ༑སྲིད་པའི་འཁོར་ལོ་ཐོག་མ་མེད། །ཅེས་བྱུང༌། འོ་ན་འཆི་སྲིད་ནས་སྐྱེ་སྲིད་དུ་
ཉིང་མཚམས་སྦྱོར་མཁན་དེ་གང་ཞེ་ན། ལང་གཤེགས་ལས། གང་ཟག་རྒྱུན་དང་ཕུང་
པོ་དང༌། །ཞེས་པ་ལྟར་གཟུགས་ལ་སོགས་པའི་ཕུང་པོའི་ཆོས་ཙམ་ལ་བཏགས་པའི་ཕུང་

89
གནས་གསུམ་པ།
པོའི་རྒྱུན་གྱིས་སྐྱེ་སྲིད་དུ་མཚམས་སྦྱོར་བ་ཡིན་ལ། དེ་ཡང་འགྲོ་བ་རྣམས་ལས་དང་
ཉོན་མོངས་ཀྱི་དབང་ལས་སྐྱེ་སྲིད་དུ་མཚམས་སྦྱོར་བ་དང་། སྐྱེ་སྲིད་དེ་ལས་ཀྱང་ལས་
དང་ཉོན་མོངས་རྣམས་སླར་འབྱུང་ཞིང་། ཡང་དེ་ལས་སྐྱེ་སྲིད་དུ་སྐྱེ་བ་འབྱུང་བའི་རྣམ་
པ་དེ་ལྟ་བུའི་ཚུལ་གྱིས་སྲིད་པ་འཁོར་བར་ཐོག་མའི་མཐའ་མེད་པ་ནས་ཡན་ལག་བཅུ་
གཉིས་ཀྱི་སྒོ་ནས་འཁོར་བའི་འཁོར་ལོ་འབའ་ཞིག་སྐོར་བ་ཡིན་ནོ། །
གཉིས་པ་རྒྱས་པར་བཤད་པ་ལ་གནས་སྐབས་པའི་རྟེན་འབྲེལ་དང༌། ཀུན་ནས་
ཉོན་མོངས་པ་གསུམ་དུ་བསྡུ་བ་དང༌། རྒྱུ་དང་འབྲས་བུའི་དབྱེ་བ་དང༌། མདོའི་དོན་
བཤད་པ་དང༌། རྒྱུན་ཆགས་པ་དང༌། མཚོན་པའི་དཔེ་དྲུག་ལས། དང་པོ་(གནས་
སྐབས་པའི་རྟེན་འབྲེལ།)ནི། དེ་ནི་རྟེན་ཅིང་འབྲེལ་འབྱུང་བའི། །ཡན་ལག་བཅུ་གཉིས་
ཆ་གསུམ་མོ། །སྔོན་དང་ཕྱི་མཐར་གཉིས་གཉིས་དང༌། །བར་དུ་བརྒྱད་ཡོངས་རྫོགས་
ལྡན་ལ། །མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི།།
རྣམ་ཤེས་མཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་མཆེད་
དྲུག་དོད་ཚུན་ཆད་དོ། །དེ་ནི་གསུམ་འདུས་ཚུན་ཆད་དོ། །རེག་པ་བདེ་སྡུག་ལ་སོགས་
ཀྱི༑ ༑རྒྱུ་ཤེས་ནུས་པ་ཚུན་ཆད་དོ། །ཚོར་འཁྲིག་ཚུན་ཆད་སྲེད་པ་ནི། །ལོངས་སྤྱོད་
འཁྲིག་པ་ཆགས་ཅན་གྱི། །ཉེ་བར་ལེན་པ་ལོངས་སྤྱོད་རྣམས། །ཐོབ་པར་བྱ་ཕྱིར་ཡོངས་
རྒྱུག་པའི། །དེ་སྲིད་འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན། །ཉིང་
མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན། །འདི་ནི་གནས་སྐབས་
པར་འདོད་ལོ། །གཙོ་བོའི་ཕྱིར་ན་ཡན་ལག་བསྒྲགས། །སྔོན་དང་ཕྱི་མཐའ་བར་དག་
ལ༑ ༑རྨོངས་པ་རྣམ་པར་བཟློག་ཕྱིར་རོ། །ཞེས་པའི་བར་གསུངས། སྐྱེ་བ་སྔོན་མའི་

མཛུབ་ཁྲིད། 90
རྒྱུད་ཀྱི་འཁོར་བའི་སྐྱེ་བ་འཕེན་བྱེད་ཀྱི་ལས་ཀུན་ནས་སློང་བྱེད་ཀྱི་མི་ཤེས་པ་མངོན་དུ་
གྱུར་པའི་གནས་སྐབས་ཀྱི་ཟག་བཅས་ཀྱི་ཕུང་པོ་ལྔ་མ་རིག་པའི་རྟེན་འབྲེལ་ཡིན་པ་ནས།
རྟེན་འབྲེལ་གཞན་ཀུན་ཀྱང་ཕུང་པོ་ལྔ་པ་ཅན་དུ་བྱ་ལ། འབྲས་དུས་ཀྱི་རྣམ་ཤེས་དང་
བཅུ་གཅིག་པ་སྐྱེ་བའི་རྟེན་འབྲེལ་ནི་སྐད་ཅིག་མ་རེ་རེ་ལས་མེད་ལ་གཞན་རྣམས་རྒྱུན་
ཆགས་སུ་ཡོད་པ་ཡིན་ནོ། །ཡན་ལག་ལྔ་པ་སྐྱེ་མཆེད་ནི་སྐྱེ་མཆེད་དྲུག་དོད་ནས་ཡུལ་
དབང་རྣམ་ཤེས་གསུམ་མ་ཚོགས་ཀྱི་བར་དུ་འཇོག་ལ། དེ་ཡང་ལུས་དབང་དང་ཡིད་
དབང་གཉིས་མངལ་དུ་ཉིང་མཚམས་སྦྱར་མ་ཐག་ནས་ཡོད་པས་མིག་གི་སྐྱེ་མཆེད་སོགས་
སྐྱེ་མཆེད་གཞན་བཞི་གསར་དུ་དོད་པ་ནས་རྣམ་ཤེས་དྲུག་མ་སྐྱེས་པའི་བར་ཡིན་པར་
གོ་དགོས་ཏེ། མཛོད་རང་འགྲེལ་ལས། ‘“སྐྱེ་མཆེད་བཞི་དོད་པ་ཚུན་ཆད་དོ་ཞེས་
བརྗོད་པར་བྱ་བ་ཡིན་པ་ལས་སྐྱེ་མཆེད་དྲུག་ཅེས་བརྗོད་པ་ནི་དེའི་ཚེ་དེར་རྣམ་པར་འཇོག་
པའི་ཕྱིར་རོ།།”ཞེས་གསུངས་པའི་ཕྱིར། རྣམ་ཤེས་དྲུག་སྐྱེས་པ་ན་རེག་པ་དྲུག་ཀྱང་
མཚུངས་ལྡན་དུ་སྐྱེས་པས་དེའི་ཚེ་རེག་པའི་རྟེན་འབྲེལ་གྱི་འགོ་འཛུགས་པ་ཡིན་ནོ། །སྐྱེ་
མཆེད་ཀྱི་རྟེན་འབྲེལ་ལ་གནས་པའི་མངལ་གྱི་གནས་སྐབས་ཀྱི་སེམས་ཅན་དག་ལ་སྣ་
ཤེས་དང་ལྕེ་ཤེས་མེད་པར་སེམས་ཏེ། སེམས་ཅན་དེ་དག་དྲི་རོ་ཁམ་དུ་བཅད་དེ་མིད་
པ་ལས་འཚོ་བ་མིན་པར་དེ་དག་མས་འཚོ་བཅུད་འདྲེན་པ་ལས་འཚོ་ཞིང་ལུས་རྒྱས་པར་
བྱེད་པ་ཡིན་པ་དང་། དེའི་ཚེ་རེག་པའི་རྟེན་འབྲེལ་མ་གྲུབ་པའི་ཡང་ཕྱིར་རོ། །འདིས་
མཚོན་ཏེ་རྣ་བའི་ཤེས་པ་དང་མིག་ཤེས་ཀྱང་མངལ་གྱི་གནས་སྐབས་སུ་མི་བྱུང་བ་ཡིན་
ཏེ༑ དེའི་ཚེ་རེག་པའི་རྟེན་འབྲེལ་མ་གྲུབ་པའི་ཕྱིར། རྟགས་དེར་ཐལ། འདིའི་ཐད་
ཀྱི་མཆིམས་མཛོད་ལས། ‘“སྐྱེ་མཆེད་དྲུག་དོད་ནས་དབང་པོ་དང་ཡུལ་དང་རྣམ་ཤེས་

91 གནས་གསུམ་པ།
གསུམ་མ་འདུས་ཀྱི་བར་གྱི་མིག་ལ་སོགས་པ་དོད་པའི་གནས་སྐབས་( སྟེ་མ་བཙས་ཀྱི་
བར་རོ།།) ’”ཞེས་གསུངས་པས་སོ། །དེས་ན་མངལ་གྱི་གནས་སྐབས་ཀྱི་སེམས་ཅན་
ལ་ལུས་ཤེས་དང་ཡིད་ཤེས་མ་གཏོགས་ཤེས་པ་གཞན་མེད་དམ་སྙམ་མོ། །མངོན་པ་
ཀུན་བཏུས་ལས་ཡན་ལག་བཅུ་གཉིས་པོ་དེ་འཕེན་པའི་ཡན་ལག་དང་འཕངས་པའི་ཡན་
ལག་དང་མངོན་པར་འགྲུབ་པའི་ཡན་ལག་དང་མངོན་པར་གྲུབ་པའི་ཡན་ལག་དང་བཞིར་
བསྡུས་པར་གསུངས་ཤིང་། འཕངས་པའི་ཡན་ལག་དང་གྲུབ་པའི་ཡན་ལག་གཉིས་དོན་
གཅིག་ཀྱང་འགྲུབ་བྱེད་ཀྱི་ཡན་ལག་དང་འཕེན་བྱེད་ཀྱི་ཡན་ལག་ལ་ཁྱད་པར་ཕྱེའོ། །བར་
སྲིད་དུ་ཉིང་མཚམས་སྦྱར་བའམ་སྐྱེ་སྲིད་དུ་ཉིང་མཚམས་སྦྱར་མ་ཐག་པའི་ཕུང་པོ་ལྔ་
ལྟ་བུ་སྐྱེ་བའི་རྟེན་འབྲེལ་ཡིན་ལ། འཆི་སྲིད་ནས་བར་སྲིད་དུ་ཉིང་མཚམས་སྦྱོར་བ་ནི་
མི་འདྲ་བར་ཉིང་མཚམས་སྦྱོར་བ་ཡིན་ཀྱང་། བར་སྲིད་ནས་སྐྱེ་སྲིད་དུ་ཉིང་མཚམས་
སྦྱོར་བ་མི་འདྲ་བར་ཉིང་མཚམས་སྦྱོར་བ་མིན་ཏེ། དེ་གཉིས་འཕེན་བྱེད་ཀྱི་ལས་གཅིག་
གིས་འཕངས་པའི་འབྲས་བུ་ཡིན་པའི་ཕྱིར། དེས་ན་རྟེན་འབྲེལ་ཚར་གཅིག་པའི་དབང་
དུ་བྱས་ན་བཅུ་གཅིག་པ་སྐྱེ་བ་སྐྱེ་སྲིད་སྐད་གཅིག་མ་གཅིག་པུ་ཅན་དེ་དང་འབྲས་དུས་
ཀྱི་རྣམ་ཤེས་དང་། ཉིང་མཚམས་སྦྱོར་མ་ཐག་པའི་རྣམ་ཤེས་རྣམས་དུས་མཉམ་པར་
གྲུབ་བོ།
གཉིས་པ་ཀུན་ནས་ཉོན་མོངས་པ་གསུམ་དུ་བསྡུ་བ་ནི། ཉོན་མོངས་གསུམ་མོ་
ལས་གཉིས་སོ། །གཞི་བདུན་དེ་བཞིན་འབྲས་བུ་ཡིན། །ཞེས་གསུངས། རྒ་ཤི་གཉིས་
རྒ་ཤི་ཅི་རིགས་པའི་རྟེན་འབྲེལ་ཞེས་གཅིག་ཏུ་བསྡུ་བ་ནི་ན་ཚོད་གཞན་དུ་མ་གྱུར་གོང་
འཆི་བ་ཡོད་པའི་དབང་ལས་ཡིན་ལ། དེ་ཡང་དཔེར་ན་སྐྱེ་སྲིད་དུ་ཉིང་མཚམས་སྦྱར་

མཛུབ་ཁྲིད། 92
མ་ཐག་པའི་སེམས་ཅན་འཆི་བ་ལྟ་བུའོ། །དེ་བཞིན་དུ་མྱ་ངན་དང་སྨྲེ་ངག་འདོན་པ་དང་
སྡུག་བསྔལ་བ་དང་། ཡིད་མི་བདེ་བ་དང་འཁྲུག་པ་རྣམས་ཀྱང་རྟེན་འབྲེལ་ཡན་ལག་
གི་གྲངས་སུ་ལོགས་སུ་མི་རྩི་བ་ནི་དེ་རྣམས་འཆི་བའི་ཚེ་འོང་བའི་ངེས་པ་མེད་པས་ཡིན་
ནོ༑ ༑མྱ་ངན་ལ་སོགས་ལྔ་པོ་དེ་རྣམས་ནི་འཆི་བཞིན་པའི་ཀུན་ཏུ་རྨོངས་པའི་ཆགས་
པ་དང་བཅས་པའི་སྙིང་གི་གདུང་བ་མྱ་ངན་དང༌། མྱ་ངན་དེས་ཀུན་ནས་བསླང་བའི་
ངག་གིས་སྨྲེ་ངག་འདོན་པ་དང་དབང་པོ་ལྔ་ལ་གནོད་པའི་སྡུག་བསྔལ་དང་། ཡིད་ཀྱི་
ཤེས་པ་ལ་གནོད་པའི་ཡིད་མི་བདེ་བ་དང་སྡུག་བསྔལ་དང་ཡིད་མི་བདེ་ལས་བྱུང་བའི་
ལུས་དང་སེམས་ཀྱི་འཁྲུག་པ་རྣམས་སོ། །
གསུམ་པ་རྒྱུ་དང་འབྲས་བུའི་དབྱེ་བ་ནི། གཉིས་ཀྱི་རྒྱུ་འབྲས་མདོར་བསྡུས་
པ༑ ༑བར་མའི་རྗེས་སུ་དཔག་པ་ལས །ཉོན་མོངས་པ་ལས་ཉོན་མོངས་དང་། །བྱ་
བ་ཉིད་དོ་དེ་ལས་གཞི། །དེ་ལས་གཞི་དང་ཉོན་མོངས་སྐྱེ། །འདི་ནི་སྲིད་པའི་ཡན་ལག་
ལུགས། །ཞེས་པའི་བར་བྱུང༌། མ་རིག་ཉོན་མོངས་སྔོན་གནས་སྐབས། །ཞེས་པ་
ནས༑ འདི་ནི་གནས་སྐབས་པར་འདོད་ལོ། །ཞེས་པའི་བར་སྐྱེ་བ་སྔོན་མ་ནས་འདིར་
སྐྱེ་བའི་རྟེན་འབྲེལ་ལ་མ་རིག་པ་འདུ་བྱེད་རྣམ་ཤེས་མིང་གཟུགས་ཅི་རིགས་པ་སྐྱེ་མཆེད་
རེག་པ་ཚོར་བའི་བར་བདུན་གྱི་སྐོར་ཚོ་གཅིག་དང་། འདི་ནས་ཕྱི་མར་སྐྱེ་བའི་རྟེན་འབྲེལ་
ལ་སྲེད་ལེན་སྲིད་པ་གསུམ་དང་སྐྱེ་བ་དང་རྒ་ཤི་ཅི་རིགས་པ་སྟེ་ལྔ་བསྟན་ཅིང་དེ་གཉིས་
ཀྱང་རྟེན་འབྲེལ་ཚར་གཞན་དུ་བྱ་དགོས་ལ། རྟེན་འབྲེལ་ཚར་གཅིག་པ་ནི་ཐོག་མའི་
མ་རིག་པ་གཅིག་གི་དབང་དུ་བྱས་པའི་སྒོ་ནས་འཁོར་བར་འཁོར་བའི་ཡན་ལག་བཅུ་
གཉིས་ལྟ་བུའོ། །རྣམ་འགྲེལ་ལེའུ་གཉིས་པར། སྐྱེ་བ་ཡོངས་སུ་ལེན་པ་ན། །འབྱུང་

93 གནས་གསུམ་པ
རྔུབ་དབང་པོ་བློ་དག་ནི། །རང་གི་རིགས་ལ་ལྟོས་མེད་ཅན། །ལུས་ཉིད་འབའ་ཞིག་
ལས་སྐྱེ་མིན། །ཧ་ཅང་ཐལ་ཕྱིར་མཚམས་སྦྱོར་བར། །ནུས་ལྡན་མཐོང་བ་གང་དེ་
ལ༑ ༑ཅི་ཞིག་ཡོད་འགྱུར་གང་མེད་པ། །གང་གིས་ཕྱི་ནས་མཚམས་སྦྱོར་མེད། །ཅེས་
སྐྱེ་བ་སྔ་ཕྱི་ཡོད་པར་སྒྲུབ་པ་ནའང་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་སྒྲུབ་པ་
ཡིན་ལ། དེ་ལྟར་ཡིན་པ་ཡང་ཚེ་སྔ་མ་ནས་འདིར་སྐྱེས་པ་ན་ཡན་ལག་བཅུ་གཉིས་ཀྱི་
སྲེད་ལེན་སྲིད་པ་གསུམ་ཚེ་སྔ་མར་ཚང་བའི་སྟོབས་ལས་འདིར་སྐྱེ་བ་བླངས་པ་དང་། འདི་
ནས་ཕྱི་མར་མཚམས་སྦྱོར་བའང་ཐ་མལ་པ་འཆི་ཁ་མའི་རྒྱུད་ལ་རྒྱུའི་རྟེན་འབྲེལ་ཚང་
བའི་སྒོ་ནས་སྒྲུབ་པ་ཡིན་པས་སོ། །དེས་ན་འདིར། གཉིས་ཀྱི་རྒྱུ་འབྲས་མདོར་བསྡུས་
པ༑ ༑བར་མའི་རྗེས་སུ་དཔག་པ་ལས། །ཞེས་གསུངས་པའི་དགོངས་པ་དང་རྣམ་འགྲེལ་
དུ་སྐྱེ་བ་སྔ་ཕྱི་སྒྲུབ་པའི་རིགས་པ་རྣམས་ཀྱི་གནད་མཐུན་པ་ཡིན་ནོ། །
བཞི་པ་མདོའི་དོན་བཤད་པ་ནི། འདིར་ནི་འབྱུང་བ་རྒྱུ་ཡིན་ཏེ། །བྱུང་བ་འབྲས་
བུ་ཡིན་པར་འདོད། །ཅེས་གསུངས།
ལྔ་པ་རྒྱུན་ཆགས་པའི་རྟེན་འབྲེལ་འཆད་པ་ནི། རིག་པའི་མི་མཐུན་ཕྱོགས་ཆོས་
གཞན། །མ་རིག་མི་མཛའ་རྫུན་སོགས་བཞིན། །ཀུན་སྦྱོར་སོགས་ཚིག་ཕྱིར་གལ་ཏེ།།
ཤེས་རབ་ངན་པའོ་མིན་ལྟ་ཕྱིར། །ལྟ་བ་དེ་དང་མཚུངས་ལྡན་ཕྱིར། །ཤེས་རབ་ཉོན་
མོངས་བསྟན་ཕྱིར་རོ། །མིང་ནི་གཟུགས་ཅན་མིན་ཕུང་པོ། །རེག་དྲུག་འདུས་ཏེ་བྱུང་
བ་ཡིན། །ལྔ་ནི་ཐོགས་པའི་རེག་པ་ཡིན། །དྲུག་པ་བླ་དྭགས་ཚིག་ཅེས་བྱ། །རིག་
དང་མ་རིག་དང་གཞན་རེག །དྲི་མེད་ཉོན་མོངས་ཅན་ལྷག་མ། །གནོད་སེམས་རྗེས་
སུ་ཆགས་པའི་རེག །བདེ་བ་མྱོང་འགྱུར་ལ་སོགས་གསུམ། །དེ་ལས་བྱུང་བའི་ཚོར་

མཛུབ་ཁྲིད། 94
བ་དྲུག །ལྔ་ནི་ལུས་ཀྱིའོ་སེམས་ཀྱི་གཞན། །དེ་ཡིད་ཉེ་བར་རྒྱུ་བ་ལས། །རྣམ་པ་
དག་ནི་ཡང་བཅོ་བརྒྱད། །འདོད་ན་ཐམས་ཅད་རང་དམིགས་ཅན། །སྤྱོད་ཡུལ་གཟུགས་
ཅན་བཅུ་གཉིས་སོ། །གོང་མ་གསུམ་གྱི་བསམ་གཏུན་ནི། །གཉིས་ན་བཅུ་གཉིས་འདོད་
འགྲོ་རྣམས། །རང་ལ་དམིགས་བརྒྱད་གཟུགས་མེད་པ། །གཉིས་ཀྱིའོ་བསམ་གཏན་
གཉིས་ན་དྲུག །དྲུག་གི་འདོད་པའོ་རང་ནི་བཞིའི། །གོང་མ་གཅིག་གི་དམིགས་པ་ཡིན།།
གཟུགས་མེད་ཉེ་བར་བསྡོགས་ན་བཞི། །གཟུགས་འགྲོ་གོང་མར་འགྲོ་བར་གཅིག །དངོས་
གཞི་ན་གཅིག་རང་ཡུལ་ཅན། །བཅོ་བརྒྱད་ཐམས་ཅད་ཟག་དང་བཅས། །བཤད་དང་
འཆད་པར་འགྱུར་བ་གཞན། །ཞེས་པའི་བར་གསུངས། རེག་པ་བཅུ་དྲུག་ནི། མིག་
གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་དྲུག་དང་ཐོག་པའི་རེག་པ་དང་
ཚིག་བླ་དྭགས་ཀྱི་རེག་པ་གཉིས་དང་། རིག་པའི་རེག་པ་དང་། མ་རིག་པའི་རེག་པ་
དང་༑ དེ་གཉིས་ལས་གཞན་པའི་རེག་པ་དང་གསུམ། གནོད་སེམས་དང་རྗེས་སུ་ཆགས་
པ་དང་མཚུངས་ལྡན་གྱི་རེག་པ་གཉིས། བདེ་བ་མྱོང་འགྱུར་གྱི་རེག་པ་དང་། སྡུག་བསྔལ་
མྱོང་འགྱུར་གྱི་རེག་པ་དང་། བཏང་སྙོམས་མྱོང་འགྱུར་གྱི་རེག་པ་གསུམ་སྟེ་བཅུ་དྲུག་
གོ ༑འདོད་པའི་སས་བསྡུས་ལ་རིག་པའི་རེག་པ་མ་གཏོགས་རེག་པ་གཞན་བཅོ་ལྔ་བརྩི་
རུང་ལ་དེ་བཞིན་དུ་བསམ་གཏན་གྱི་ས་དང་གཟུགས་མེད་ཀྱི་ས་རྣམས་ལའང་ཇི་ལྟར་
རིགས་པར་བརྩི་བར་བྱའོ། །གཟུགས་མེད་ཀྱི་ཆོས་ཀྱི་སྐྱེ་མཆེད་ལ་དམིགས་པའི་འདོད་
པའི་ཡིད་མི་བདེ་དགེ་བ་ནི་བཞག་ཏུ་མེད་ལ། འདོད་པའི་སྡུག་བསྔལ་མཐོང་སྤངས་
སུ་གྱུར་པའི་མེད་ལྟ་དེ་ཁམས་གསུམ་གའི་ཟག་བཅས་ལ་དམིགས་པའི་ཕྲ་རྒྱས་ཀུན་འགྲོ་
ཡིན་ཅིང་། དེ་ཡང་གནས་ལྔ་པར། མེད་ལྟ་ཡིད་བདེ་སྡུག་བསྔལ་དང་། །ཞེས་གསུངས་

95
གནས་གསུམ་པ
པ་ལྟར་དེ་དང་མཚུངས་ལྡན་གྱི་ཚོར་བ་ཡིད་མི་བདེ་དེས་གཟུགས་མེད་ལ་དམིགས་པ་
དང་༑ དེ་བཞིན་དུ་གཟུགས་ཁམས་ལ་དམིགས་པའི་ཡིད་མི་བདེ་ཡང་མི་དགེ་བར་བཞག་
གོ ༑ཡིད་ཉེར་རྒྱུའི་ཚོར་བ་བཅོ་བརྒྱད་ཡོད་དེ། གཟུགས་ཀྱི་སྐྱེ་མཆེད་དང་སྒྲའི་སྐྱེ་
མཆེད་དང་དྲིའི་སྐྱེ་མཆེད་དང་རོའི་སྐྱེ་མཆེད་དང་རེག་བྱའི་སྐྱེ་མཆེད་དང་ཆོས་ཀྱི་སྐྱེ་
མཆེད་དེ་དྲུག་པོ་རེ་རེ་ལ་དམིགས་པའི་ཚོར་བ་ཡིད་བདེ་དང་ཡིད་མི་བདེ་དང་ཡིད་ཤེས་
འཁོར་གྱི་ཚོར་བ་བཏང་སྙོམས་གསུམ་རེ་ཡོད་པའི་ཕྱིར། འདོད་པའི་ཁམས་ལ་དམིགས་
པའི་བསམ་གཏན་དང་པོའི་ཡིད་ཉེར་རྒྱུའི་ཚོར་བ་ནི་བསམ་གཏན་གྱི་ཉེར་བསྡོགས་ཀྱི་
སས་བསྡུས་པའང་ཡོད་ལ། དངོས་གཞིའི་སས་བསྡུས་པའང་ཡོད་པ་ནི། གནས་བརྒྱད་
པར༑ བསམ་གཏན་དགེ་ཡུལ་ཡོད་དགུ་ཡིན། །ཞེས་གསུངས་པའི་ཕྱིར། གཟུགས་
མེད་ཀྱི་དངོས་གཞི་རྣམས་དམིགས་པའི་སྒོ་ནས་རང་གི་འོག་ས་ལས་འདས་པ་ཉིད་ཀྱིས་
ན་གཟུགས་མེད་ཀྱི་དངོས་གཞིའི་ཡིད་ཉེར་རྒྱུའི་ཚོར་བས་སྐྱེ་མཆེད་དྲུག་ལས་རང་སའི་
ཆོས་ཀྱི་སྐྱེ་མཆེད་ཁོ་ནར་དམིགས་པ་ཡིན་ལ། དེ་ལྟར་ཡང་། གནས་བརྒྱད་པར།
གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། །ཞེས་
བྱུང་༑ ཡིད་ཉེར་རྒྱུའི་ཚོར་བ་དེ་དག་བརྐྱང་ན། འདོད་པ་ན་བཅོ་བརྒྱད་དང༌། བསམ་
གཏན་དང་པོ་གཉིས་ན་བཅུ་གཉིས་བཅུ་གཉིས་རེ་དང༌། བསམ་གཏན་ཕྱི་མ་གཉིས་ན་
དྲུག་རེ་དྲུག་རེ་དང་། གཟུགས་མེད་ནམ་མཁའ་མཐའ་ཡས་ཀྱི་ཉེར་བསྡོགས་ལ་བཞི་
དང༌༑ གཟུགས་མེད་ཀྱི་དངོས་གཞི་ལ་གཅིག་སྟེ་ང་དགུ་ཡོད་དོ། །ཡིད་ཉེར་རྒྱུའི་
ཚོར་བ་ང་དགུ་པོ་དེ་རྣམས་ལ་རྙེད་གཏོང་བརྩི་བར་བྱ་ལ། དེ་ཡང་འདོད་པ་ནས་གཟུགས་
མེད་དུ་སྐྱེ་བ་ན་ཡིད་ཉེར་རྒྱུའི་ཚོར་བ་ང་བཞི་ཙམ་གཏོང་བར་འདོད་ན། གཟུགས་མེད་

མཛུབ་ཁྲིད། 96
པ་རྣམས་རང་རང་གི་ས་པའི་གཟུགས་མེད་ཀྱི་ཉེར་བསྡོགས་དང་ལྡན་པར་འདོད་དགོས་
ལ༑ འོན་ཏེ་དེའི་ཚེ་ང་བརྒྱད་གཏོང་བར་འདོད་ནའང༌། གཟུགས་མེད་ཀྱི་ཆོས་ཀྱི་སྐྱེ་
མཆེད་ལ་དམིགས་པའི་འདོད་པའི་ཡིད་མི་བདེ་ཕྲ་རྒྱས་ཀུན་འགྲོ་དང་མཚུངས་ལྡན་དུ་
སོང་བ་དེ། འདོད་པ་ནས་གཟུགས་མེད་དུ་ཉིང་མཚམས་སྦྱོར་བ་ན་གཏོང་བ་མིན་ཏེ།
དེ་དེའི་སྔར་ནས་བཏང་ཟིན་པའི་ཕྱིར། དེ་བཞིན་དུ་འདོད་པ་ནས་བསམ་གཏན་དང་
པོ་དང་གཉིས་པ་སོགས་སུ་སྐྱེ་བ་ན་དང་། ཆགས་བྲལ་གྱི་ཚེ་ཡིད་ཉེར་རྒྱུའི་ཚོར་བ་ཇི་
ཙམ་གཏོང་བ་ལའང་དཔྱད་པར་བྱའོ། །
དྲུག་པ་རྟེན་འབྲེལ་མཚོན་པའི་དཔེ་བཤད་པ་ནི། འདིར་ནི་ཉོན་མོངས་ས་བོན་
བཞིན༑ ༑ཀླུ་བཞི་རྩ་བཞིན་ལྗོན་ཤིང་བཞིན།།དེ་བཞིན་ཤུན་པ་བཞིན་དུ་འདོད། །ལས་
ནི་ཤུན་བཅས་འབྲས་དང་འདྲ། །དེ་བཞིན་སྨན་དང་མེ་ཏོག་བཞིན། །གཞི་ནི་བཟའ་
བཏུང་གྲུབ་པ་བཞིན། །ཞེས་གསུངས། འདིར་ལས་ཀྱི་རྟེན་འབྲེལ་སྨན་དང་འདྲ་བར་
གསུངས་པའི་དོན་ནི་སྨན་གྱིས་ནད་གཅིག་བསལ་ནས་ནུས་པ་ཞི་བ་ལྟར་ལས་ཀྱིས་ཀྱང་
རྣམ་པར་སྨིན་པ་གཅིག་ཕྱུང་ནས་གཉིས་པ་འབྱིན་པ་མིན་པ་སྟེ། གནས་བཞི་པར། གཅིག་
གིས་སྐྱེ་བ་གཅིག་འཕེན་ནོ། །ཞེས་པའི་དོན་ནོ། །
གསུམ་པ་སྲིད་པ་བཞི་བཤད་པས་དོན་བསྡུ་བ་ནི། སྲིད་པ་བཞི་པོ་དེ་དག་ལས།།
སྐྱེ་བའི་སྲིད་པ་ཉོན་མོངས་ཅན། །རང་གི་ས་པའི་ཉོན་མོངས་ཀུན། །གཞན་རྣམས་
གསུམ་པོ་གཟུགས་མེད་གསུམ། །ཞེས་གསུངས། སྐྱེ་སྲིད་དུ་ཉིང་མཚམས་སྦྱར་མ་
ཐག་པའི་ཡིད་ཀྱི་ཤེས་པ་ལ་ཉོན་མོངས་ཅན་ཡིན་དགོས་ཤིང་། དེས་མཚོན་ཏེ་བར་སྲིད་
དུ་ཉིང་མཚམས་སྦྱར་མ་ཐག་པའི་ཡིད་ཀྱི་ཤེས་པའང་ཉོན་མོངས་ཅན་དུ་བཞག་དགོས་

97
གནས་གསུམ་པ།
པ༑ སྲིད་པ་བཞི་པོ་ཞེས་སོགས་རྐང་པ་གཉིས་ཀྱི་དོན་ཡིན་ནོ། །སྐྱེ་སྲིད་ལ་ཡུན་ཐུན་
ངུའི་སྐད་ཅིག་མ་ཡིན་དགོས་པ་མིན་ཏེ། ཕྱིར་མི་འོང་སྐྱེས་འདའ་བ་ཡོད་པའི་ཕྱིར། སྐྱེ་
སྲིད་ཉོན་མོངས་ཅན་དུ་གསུངས་པའི་ཉོན་མོངས་ལ་ཉོན་མོངས་ཆིག་རྐྱ་ཐུབ་པ་རྣམས་
མི་འབྱུང་ལ། དེ་ཡང་གནས་ལྔ་པར། དེ་ལས་གཞན་ནི་བསྒོམ་སྤང་བྱ། །རང་དབང།
ཞེས་པའི་ཐད་ཕྲག་དོག་དང་སེར་སྣ་གཉིས་ཁྲོ་བ་དང་འཆབ་པ་དང་འགྱོད་པ་མི་དགེ་བ་
སྟེ་ཆིག་རྐྱ་ཐུབ་པ་ལྔ་གསུངས་སོ། །མ་རིག་པ་ཙམ་དང་མཚུངས་ལྡན་དུ་སོང་ཞིང་རྩ་
ཉོན་གཞན་དང་མཚུངས་པར་མི་ལྡན་པའི་ཉོན་མོངས་ལ་ཉོན་མོངས་ཆིག་རྐྱ་ཐུབ་པ་ཟེར་
བ་ཡིན་ནོ།
གང་གིས་གནས་པའི་ཟས་བཤད་པ་ནི། འགྲོ་བ་ཟས་ཀྱིས་གནས་པ་ཡིན། །ཁམས་
ཀྱི་ཟས་ནི་འདོད་པ་ན། །སྐྱེ་མཆེད་གསུམ་གྱི་བདག་ཉིད་དོ། །གཟུགས་ཀྱི་སྐྱེ་མཆེད་
མ་ཡིན་དེས། །རང་དབང་གྲོལ་ལ་མི་ཕན་ཕྱིར། །རེག་དང་སེམས་པ་རྣམ་ཤེས་ནི།།
ཟག་བཅས་ཟས་ཡིན་གསུམ་དག་ན། །ཡིད་ལས་བྱུང་དང་སྲིད་འཚོལ་དང་། །དྲི་ཟ་
སྲིད་པ་བར་མ་དང་། །འགྲུབ་པའོ་འདི་ལ་གནས་དང་ནི། །བརྟེན་པ་རྒྱས་པའི་དོན་
དུ་གཉིས། །སྲིད་གཞན་འཕེན་དང་འགྲུབ་པ་ཡི། །དོན་དུ་གཉིས་ཏེ་གོ་རིམ་བཞིན།།
ཞེས་པའི་བར་བྱུང༌།
ད་ནི་འཆི་བའི་ཚུལ་སྟོན་པ་ལ་འཆི་བའི་སེམས་དང་། ཚུལ་དང༌། ཤི་ནས་
ཇི་ལྟར་འགྱུར་བ་གསུམ་ནི། འཆད་དང་མཚམས་སྦྱོར་འདོད་ཆགས་བྲལ། །ཉམས་
དང་འཆི་འཕོ་སྐྱེ་བ་རྣམས། །ཡིད་ཀྱི་རྣམ་ཤེས་ཁོ་ནར་འདོད། །འཆི་འཕོ་སྐྱེ་བ་བཏང་
སྙོམས་ལ། །རྩེ་གཅིག་སེམས་མེད་ལ་དེ་མེད། །མྱ་ངན་འདའ་ལུང་བསྟན་མིན་གཉིས།།

མཛུབ་ཁྲིད། 98
འོག་མི་ལྷར་འགྲོ་མི་སྐྱེ་རྣམས། །རིམ་གྱིས་འཆི་ན་རྐང་པ་དང༌། །ལྟེ་བ་སྙིང་ཁར་
ཡིད་འཆི་འཕོ། །གནད་གཅོད་པ་ནི་ཆུ་སོགས་ཀྱིས། །འཕགས་དང་མཚམས་མེད་
བྱེད་པ་དག །ཡང་དག་ལོག་པ་ཉིད་དུ་ངེས། །ཞེས་པའི་བར་གསུངས། དགེ་རྩ་ཆད་
པ་ན་ཐ་མའི་དགེ་བ་དེ་ཡིད་ཀྱི་དགེ་བ་དང་དེ་ཡང་སྐྱེས་ཐོབ་ཀྱི་དགེ་བ་ཡིན་ལ། ཚུར་
མཚམས་སྦྱོར་བ་ནའང་སྐྱེས་ཐོབ་ཀྱི་ཡིད་ཀྱི་དགེ་བར་ཐོག་མར་མཚམས་སྦྱོར་བ་ཡིན་
ནོ༑ ༑དེ་བཞིན་དུ་རང་གི་འོག་ས་ལས་འདོད་ཆགས་དང་བྲལ་བར་བྱེད་པའི་ཉེར་བསྡོགས་
སྦྱོར་བ་མཐའི་ཡིད་བྱེད་ལ་ཡིད་ཀྱི་ཤེས་པ་ཡིན་དགོས་ཤིང་། ཆགས་བྲལ་ལས་ཉམས་
བྱེད་ཀྱི་ཉོན་མོངས་ཀྱང་དབང་ཤེས་སུ་གྱུར་པའི་ཉོན་མོངས་ཀྱིས་ཉམས་པར་བྱེད་པ་མེད་
པས་ཡིད་ཤེས་ཤིག་དགོས་པ་དང་། འཆི་འཕོ་བའི་སེམས་ཀྱང་ཡིད་ཤེས་སུ་འཇོག་དགོས་
པ་ཡིན་ནོ། །མཛོད་ལུགས་འདིར་འཆི་སེམས་ཕྲ་མོ་ལ་དགེ་མི་དགེ་ལུང་མ་བསྟན་གསུམ་
ག་ཡོད་པར་འདོད་པ་ལས་ན་གནས་གཉིས་པར། སེམས་བཅུ་གཉིས་ཀྱི་ཐག་རྐྱེན་དང་
ཐག་འབྲས་ཀྱི་ཚུལ་གཏན་ལ་ཕབ་པ་ལས་འཆི་སེམས་ལ་དགེ་མི་དགེ་ལུང་མ་བསྟན་གསུམ་
ག་ཡོད་པར་བསྟན་པ་ཡིན་ལ། འོན་ཀྱང་ལམ་རིམ་ཆེན་མོར་འཆི་སེམས་ཕྲ་མོ་ལ་ལུང་
མ་བསྟན་ཡིན་དགོས་པར་གསུངས་སོ། །བསམ་གཏན་དང་པོའི་ལྷ་ལྟ་བུ་འཆི་འཕོ་བ་
ན་བསམ་གཏན་དང་པོའི་དངོས་གཞི་ཁྱད་པར་ཅན་གྱིས་འཆི་སེམས་བྱས་པའང་ཡོད་
ལ༑ བསམ་གཏན་དང་པོའི་དངོས་གཞི་ཙམ་པོ་བའི་ཚོར་བ་དང་བསམ་གཏན་གཉིས་
པ་དང་བསམ་གཏན་གསུམ་པའི་དངོས་གཞིའི་ཚོར་བ་ལ་བདེ་བ་ཡིན་པས་ཁྱབ་པར་འདོད་
དོ༑ ༑འདི་ནི་གནས་དྲུག་པར། ས་གསུམ་རྒྱལ་ལ་བསམ་གཏན་ནམ། །ཉེར་བསྡོགས་
ལས་མཐའི་རྣམ་གྲོལ་ལམ། །ཞེས་པ་དང་དོན་མཐུན་ནོ། །ཡིག་ཆ་ཕར་ཕྱིན་མཐའ་

99 གནས་གསུམ་པ།
དཔྱོད་དུ། བསམ་གཏན་དང་པོའི་དངོས་གཞི་ཙམ་པོ་བའི་མཚན་ཉིད་ཀྱི་ཟུར་དུ། ཚོར་
བ་ཡིད་བདེའི་ས་པའི་རིགས་སུ་གནས་པ་སྨོས་པས་དངོས་གཞི་ཙམ་པོ་བའི་ཚོར་བ་ལ་
ཚོར་བ་བཏང་སྙོམས་ཡོད་པར་བཞེད་པ་ནི་རང་རྒྱུད་པའི་ལུགས་སོ། །འདིར་བདེན་
པའི་རྣམ་པ་མངོན་སུམ་དུ་རྟོགས་པའི་རྩེ་གཅིག་པའི་ཏིང་ངེ་འཛིན་ལ་སྙོམས་པར་འཇུག་
བཞིན་པའི་མཉམ་བཞག་ལ་སྐྱེ་བ་མེད་པར་གསུངས་པ་ནི། སྐྱེ་སྲིད་ལ་ཕྲ་རགས་གཉིས་
སུ་ཕྱེ་བའི་སྐྱེ་སྲིད་ཕྲ་མོའི་ཡིད་ཀྱི་ཤེས་པ་རྩེ་གཅིག་པའི་སྙོམས་འཇུག་ལ་མེད་ཅེས་པའི་
དོན་ཡིན་ཏེ། སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པ་ཡོད་པའི་ཕྱིར། ལྷག་
བཅས་མྱང་འདས་པ་འཆི་འཕོ་བ་ན་སྤྱོད་ལམ་པའམ་རྣམ་སྨིན་སྐྱེས་ཀྱི་སེམས་མངོན་དུ་
གྱུར་ནས་ཉེར་ལེན་གྱི་ཕུང་པོའི་རྒྱུན་ཆད་པ་ཡིན་ལ། དེའི་ཚེ་ལུང་མ་བསྟན་གྱི་སེམས་
གཞན་གཉིས་དང་དགེ་བ་ཟག་བཅས་དང་ཟག་མེད་གང་ཡང་མངོན་དུ་གྱུར་པ་མེད་དོ།།
མངོན་པ་ཀུན་བཏུས་ལས་དགེ་བ་བྱེད་པའི་ལུས་ཐོག་མར་སྨད་ནས་གྲང་བར་འགྱུར་བ་
དང་༑ མི་དགེ་བ་བྱེད་པའི་ལུས་ཐོག་མར་སྟོད་ནས་གྲང་བར་འགྱུར་བ་གསུངས་པ་
ལྟར་འཆི་ཁར་རང་གི་མྱོང་ཐོག་ནས་ངན་སོང་དུ་འགྲོ་བའི་རྟགས་དྲོད་སྡུད་ཚུལ་ལས་
ཤེས་པ་ན་རང་གིས་རང་ལ་བསྐུལ་ཏེ་དགེ་སྦྱོར་ལ་འཇུག་སྟེ་མངོན་མཐོའི་གོ་འཕང་འཐོབ་
པའི་ཐབས་བསྟེན་རྒྱུ་ཡོད་པའང་ཤེས་པར་བྱ་ལ། དེར་འཆི་བའི་ཚེ་རྣམ་ཤེས་སྙིང་ག་
ནས་འཕོ་བར་གསུངས་པའི་སྙིང་ག་ནི་དང་པོ་ཁུ་ཁྲག་གི་དབུས་སུ་རྣམ་ཤེས་གང་དུ་ཞུགས་
པ་དེ་ལུས་ཀྱི་སྙིང་གར་འགྱུར་བས་སྙིང་མེད་པ་ལའང་སྙིང་ག་ཡོད་དོ། །
སྣོད་ཀྱི་འཇིག་རྟེན་འཆད་པ་ལ སྣོད་ཀྱི་འཇིག་རྟེན་གྱི་རིམ་པ་དང་ཚད་དང་།
སེམས་ཅན་གྱི་འཇིག་རྟེན་དང་། ཚད་ཉིད་བཤད་པ་གསུམ་ལས་དང་དང་པོ་ལའང་གསུམ་

མཛུབ་ཁྲིད། 100
ཡོད་པའི་རྟེན་ནི། དེ་ལ་སྣོད་ཀྱི་འཇིག་རྟེན་གྱི །གནས་པར་འདོད་པའི་འོག་དག་གི །རླུང་
གི་དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་རྔམས་འབུམ་
ཕྲག་བཅུ་གཅིག་དང༌། །སྟོང་ཕྲག་དག་ནི་ཉི་ཤུ་འོ། །ཕྱིས་ནི་རྔམས་སུ་འབུམ་ཕྲག་
བརྒྱད། །ལྷག་མ་དག་ནི་གསེར་དུ་འགྱུར །ཆུ་དང་གསེར་གྱི་དཀྱིལ་འཁོར་གྱི །ཐད་
ཀར་འབུམ་ཕྲག་བཅུ་གཉིས་དང༌། །སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་
ལྔ་རྣམས་ཁོ་ན་འོ། །ཁོར་ཡུག་ཏུ་ནི་སུམ་འགྱུར་རོ། །དེ་ལ་ལྷུན་པོ་གཉའ་ཤིང་འཛིན། །
གཤོལ་མདའ་འཛིན་དང་སེང་ལྡེང་ཅན། །དེ་བཞིན་ལྟ་ན་སྡུག་རི་དང༌། །རྟ་རྣ་དང་
ནི་རྣམ་འདུད་དང༌། །མུ་ཁྱུད་འཛིན་རིའོ་དེ་ནས་ནི། །གླིང་རྣམས་ཡིན་ནོ་དེ་དག་གི།
ཕྱི་རོལ་ན་ནི་ཁོར་ཡུག་སྟེ། །བདུན་ནི་གསེར་ཡིན་དེ་ལྕགས་སོ། །ལྷུན་པོ་རིན་ཆེན་
བཞིའི་རང་བཞིན། །ཆུ་ཡི་ནང་དུ་བརྒྱད་ཁྲི་དག །ནུབ་བོ་དེ་བཞིན་སྟེང་དུ་ཡང་། །དཔག་
ཚད་དག་ནི་བརྒྱད་ཁྲི་འོ། །བརྒྱད་པོ་འཕང་དུ་ཕྱེད་ཕྱེད་དབྲི། །དེ་དག་རྔམས་སུའང་
འཕང་དང་མཉམ། །ཞེས་པའི་བར་གསུངས། རླུང་གི་དཀྱིར་འཁོར་རྔམས་སུ་ནི། །ཞེས་
པའི་རྔམས་ནི་མཐོ་གཞེངས་གཉིས་ལས་མཐོ་ཚད་ལ་བྱེད་ཅིང་། སྟོང་གསུམ་གྱི་སྟོང་
ཆེན་པོའི་མི་འཇེད་འཇིག་རྟེན་གྱི་ཁམས་འདི་འོག་གཞི་རླུང་གི་དཀྱིལ་འཁོར་གཅིག་གི་
སྟེང་དུ་ཆགས་པར་འདོད་དོ། །གསེར་དཀྱིལ་ཆགས་ཟིན་པའི་འོག་རོལ་ཏུ་ཆུ་དཀྱིལ་
རྔམས་སུ་དཔག་ཚད་འབུམ་ཕྲག་བརྒྱད་དུ་གྱུར་པ་དང༌། ཆུ་གསེར་གཉིས་ཀའི་རྒྱར་
ཤར་མཐའ་ནས་ནུབ་མཐའི་བར་དང་། བྱང་མཐའ་ནས་ལྷོ་མཐའི་བར་དཔག་ཚད་འབུམ་
ཕྲག་བཅུ་གཉིས་དང་སྟོང་ཕྲག་གསུམ་དང་བརྒྱ་ཕྲག་ཕྱེད་དང་ལྔ་རྣམས་དང༌། ཁོར་
ཡུག་ཏུ་དེའི་སུམ་འགྱུར་ཡོད། འཁོར་ཡུག་སྟེ་མཐའ་སྐོར་དུ་སུམ་འགྱུར་བརྩིས་དགོས་

101
གནས་གསུམ་པ།
པ་ནི་ཚད་འཇལ་ས་སྒོར་དབྱིབས་སུ་ཡོད་པས་ཡིན་ལ། དེ་ལྟར་མིན་པར་གྲུ་བཞིའི་
དབྱིབས་སུ་ཡོད་ན་བཞི་འགྱུར་དུ་བརྩི་དགོས་པའང་ཡིན་ནོ།
གཉིས་པ་མཚོ་བཤད་པ་ནི། དེ་དག་བར་བདུན་རོལ་མཚོ་ཡིན། །དང་པོ་སྟོང་
ཕྲག་བརྒྱད་བཅུ་འོ། །དེ་ནི་ནང་གི་རྒྱ་མཚོ་ཡིན། །དེ་ཡི་ངོས་ལ་སུམ་འགྱུར་རོ། །རོལ་
མཚོ་གཞན་ནི་ཕྱེད་ཕྱེད་དོ། །ལྷག་མ་ཕྱི་ཡི་མཚོ་ཆེན་ཡིན། །འབུམ་ཕྲག་གསུམ་དང་
སྟོང་ཕྲག་ནི། །ཉི་ཤུ་གཉིས་སོ། ཞེས་པའི་བར་བྱུང༌།
གསུམ་པ་གླིང་བཤད་པ་ལ། དེ་ལ་ནི། །འཛམ་བུའི་གླིང་སྟེ་ངོས་གསུམ་ལ།།
སྟོང་ཕྲག་གཉིས་སོ་ཤིང་རྟའི་དབྱིབས། །གཅིག་ལ་དཔག་ཚད་ཕྱེད་དང་བཞི། །ཤར་
གྱི་ལུས་འཕགས་ཟླ་གམ་འདྲ། །ངོས་གསུམ་འདི་དང་འདྲ་གཅིག་ལ། །དཔག་ཚད་
སུམ་བརྒྱ་ལྔ་བཅུ་འོ། །བ་ལང་སྤྱོད་གླིང་ཟླུམ་པོ་སྟེ། །སྟོང་ཕྲག་ཕྱེད་དང་བརྒྱད་ཡིན་
ནོ༑ ༑དེའི་དབུས་སྟོང་ཕྲག་ཕྱེད་དང་གསུམ། །སྒྲ་མི་སྙན་བརྒྱད་གྲུ་བཞིར་མཉམ། །
དེ་ཡི་བར་གྱི་གླིང་བརྒྱད་ནི། །ལུས་དང་ལུས་འཕགས་སྒྲ་མི་སྙན། ། སྒྲ་མི་སྙན་གྱི་ཟླ་
དང་ནི། །རྔ་ཡབ་དང་ནི་རྔ་ཡབ་གཞན། །གཡོ་ལྡན་དང་ནི་ལམ་མཆོག་འགྲོ། །འདི་
ནས་བྱང་དུ་རི་ནག་པོ། །དགུ་འདས་གང་རིའོ་དེ་ནས་ནི། །སྤོས་ངད་ལྡང་བའི་ཚུ་རོལ་
ན༑ ༑ཆུ་ཞེང་ལྔ་བཅུ་ཡོད་པའི་མཚོ། །ཞེས་པའི་བར་གསུངས།
གཉིས་པ་སེམས་ཅན་གྱི་གནས་བསྟན་པ་ལ། འདི་འོག་སྟོང་ཕྲག་ཉི་ཤུ་ན།།
མནར་མེད་པ་འོ་དེ་ཙམ་མོ། །དེ་ཡི་སྟེང་ན་དམྱལ་བ་བདུན། །བརྒྱད་པོ་ཀུན་ལ་ལྷག་
བཅུ་དྲུག །དེ་དག་གི་ནི་ངོས་བཞི་ན། །མེ་མར་མུར་དང་རོ་མྱགས་དང༌། །སྤུ་གྲི་
ལམ་སོགས་ཆུ་བོ་ཡིན །ཆུ་བུར་ཅན་སོགས་གྲང་བརྒྱད་གཞན། །ཉི་ཟླ་ལྷུན་པོའི་ཕྱེད་

མཛུབ་ཁྲིད། 102
ན་འོ། །དཔག་ཚད་ལྔ་བཅུ་གཅིག་དང་བཅས། །ནམ་ཕྱེད་ཉི་མ་ནུབ་པ་དང༌། །ཉི་མ་
ཕྱེད་དང་འཆར་དུས་གཅིག །དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་
མཚན་རིང༌། །དགུན་རྣམས་ཀྱི་ནི་བཞི་པ་ལ། །ཐུང་ངུ་འགྱུར་རོ་ཉིན་མོ་བཟློག །ཉིན་
མཚན་རིང་བ་ཐང་གཅིག་གོ །ཉི་མ་ལྷོ་བྱང་འགྲོ་ཆེ་འོ། །ཉི་མ་དང་ནི་ཉེ་བ་ལས། །རང་
གི་གྲིབ་མས་འགྲིབ་པར་སྣང༌། །འདི་ལ་བང་རིམ་བཞི་ཡོད་དེ། །བར་གྱི་ཐག་ནི་སྟོང་
ཕྲག་བཅུ། །སྟོང་ཕྲག་དག་ནི་བཅུ་དྲུག་དང༌། །བརྒྱད་དང་བཞི་དང་གཉིས་འཕགས་
སོ༑ ༑དེ་ལ་ལག་ན་གཞོང་ཐོགས་དང༌། །ཕྲེང་ཐོགས་དང་ནི་རྟག་མྱོས་དང༌། །རྒྱལ་
ཆེན་བཞི་པའི་ལྷ་རྣམས་གནས། །རི་ནི་བདུན་པོ་དག་ལ་ཡང༌། །ལྷུན་པོའི་རྩེ་ན་སུམ་
ཅུ་གསུམ། །དེ་ཡི་ངོས་ལ་བརྒྱད་ཁྲི་འོ། །ཕྱོགས་མཚམས་བརྩེགས་པ་བཞི་ལ་ནི། །ལག་
ན་རྡོ་རྗེ་གནས་དབུས་ན། །གྲོང་ཁྱེར་བལྟ་ན་སྡུག་ཅེས་པ། །ངོས་ལ་ཉིས་སྟོང་ལྔ་བརྒྱ་
པ༑ ༑དཔག་ཚད་ཕྱེད་དང་གཉིས་གསེར་གྱི། །རང་བཞིན་གཞི་བཀྲ་མཉེན་པ་ཡོད།།
དེ་ན་རྣམ་པར་རྒྱལ་བྱེད་དེ། །ངོས་ལ་ཉིས་བརྒྱ་ལྔ་བཅུ་འོ། །ཕྱི་རོལ་ཤིང་རྟ་སྣ་ཚོགས་
དང་༑ ༑རྩུབ་འགྱུར་འདྲེས་ཚལ་དགའ་བས་བརྒྱན། །དེ་དག་གི་ནི་ཕྱོགས་བཞི་ན།།
ཉི་ཤུས་བཅད་ན་ས་གཞི་བཟང་། །བྱང་ཤར་མཚམས་ན་ཡོངས་འདུ་སྟེ། །ལྷོ་ནུབ་
མཚམས་ན་ཆོས་བཟང་ངོ་། །དེ་སྟེང་ལྷ་རྣམས་གཞལ་མེད་ཁང་། །འདོད་པ་སྤྱོད་པ་
དྲུག་ཡིན་ནོ། །གཉིས་གཉིས་འཁྱུད་དང་ལག་བཅངས་དང༌། །དགོད་དང་བལྟས་པས་
འཁྲིག་པ་ཡིན། །བྱིས་པ་ལོ་ལྔ་ལོན་པ་ནས། །ལོ་བཅུ་ལོན་པ་ལྟ་བུའི་བར། །དེ་དག་
ཏུ་སྐྱེ་གཟུགས་ཅན་རྣམས། །ཀུན་རྫོགས་གོས་དང་བཅས་པ་ཉིད། །འདོད་པ་སྐྱེ་བ་
གསུམ་པོ་ནི། །འདོད་པའི་ལྷ་དང་མིར་བཅས་རྣམས། །བདེ་བ་སྐྱེ་བ་གསུམ་པོ་ནི། །བསམ་

103
གནས་གསུམ་པ
གཏན་གསུམ་ལ་ས་དགུ་ཡིན། །གནས་ནས་གནས་འོག་ཇི་སྲིད་པ། །དེ་ནས་དེ་ཡི་གོང་
དེ་སྲིད། །རྫུ་འཕྲུལ་གཞན་བརྟེན་མ་གཏོགས་པ། །དེ་དག་གོང་མ་མཐོང་བ་མེད། །གླིང་
བཞི་པ་དང་ཉི་ཟླ་དང་། །རི་རབ་དང་ནི་འདོད་ལྷ་དང༌། །ཚངས་པའི་འཇིག་རྟེན་སྟོང་
ལ་ནི། །སྟོང་ནི་སྤྱི་ཕུད་ཡིན་པར་འདོད། །དེ་སྟོང་ལ་ནི་སྟོང་གཉིས་པ། བར་མའི་
འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། །མཉམ་དུ་འཇིག་ཅིང་འབྱུང་
བ་ཡིན། །འཛམ་བུ་གླིང་པ་རྣམས་ཀྱི་ཚད། །ཁྲུ་བཞི་པ་དང་ཕྱེད་དང་བཞི། །ཤར་
དང་བ་ལང་སྤྱོད་དང་ནི། །བྱང་ཞེས་བྱ་བ་ཉིས་འགྱུར་བསྐྱེད། །འདོད་དང་ལྡན་པའི་
ལྷ་ཡི་ལུས། །བཞི་ཆ་ནས་ནི་རྒྱང་གྲགས་དག །ཕྱེད་དང་གཉིས་ཀྱི་བར་དུ་བསྐྱེད།།
གཟུགས་ཅན་དང་པོ་དཔག་ཚད་ཕྱེད། །དེ་ཡི་གོང་མ་ཕྱེད་ཕྱེད་བསྐྱེད། །འོད་ཆུང་
རྣམས་ཀྱི་ལྟག་ཡན་ཆད། །ལུས་ནི་ཉིས་འགྱུར་ཉིས་འགྱུར་ཏེ། །སྤྲིན་མེད་དཔག་ཚད་
གསུམ་དོར་རོ། །སྒྲ་མི་སྙན་ན་ཚེ་སྟོང་སྟེ། །གཉིས་ན་ཕྱེད་ཕྱེད་སྤངས་པ་འོ། །འདི་
ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། །མི་རྣམས་ཀྱི་ལོ་ལྔ་བཅུ་ལ།།
འདོད་པ་དག་གི་ལྷ་རྣམས་ལས། །འོག་མ་དག་གི་ཉིན་ཞག་གཅིག། དེས་ན་ཚེ་ལོ་ལྔ་
བརྒྱ་འོ། །གོང་མ་གཉིས་ཀ་ཉིས་འགྱུར་རོ། །གཟུགས་ཅན་ཉིན་མཚན་མེད་ཚེ་ནི། །རང་
ལུས་གཞལ་བའི་བསྐལ་པ་ཡིས། །གཟུགས་མེད་བསྐལ་པ་སྟོང་ཕྲག་ནི། །ཉི་ཤུ་ལྷག་
པས་ལྷག་པ་ཡིན། །འོད་ཆུང་ནས་བཟུང་བསྐལ་ཆེན་ཏེ། །དེ་ཡི་འོག་མ་ཕྱེད་ཡིན་ནོ།།
ཡང་སོས་ལ་སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་
ན་དེ་དག་རྣམས་ཀྱི་ཚེ། །འདོད་པའི་ལྷ་དང་འདྲ་བ་ཡིན། །རབ་ཏུ་ཚ་ཕྱེད་མནར་མེད་
ནི༑ ༑བར་གྱི་བསྐལ་པའོ་དུད་འགྲོ་རྣམས། །མཆོག་རིང་བསྐལ་པའོ་ཡི་དྭགས་རྣམས།།

མཛུབ་ཁྲིད། 104
ཟླ་བ་ཉིན་ཞག་གི་ལྔ་བརྒྱ། །ཏིལ་སྦྱངས་ནང་ནས་ལོ་བརྒྱ་ཞིང༌། །ཏིལ་གཅིག་ཕྱུང་
བས་ཟད་གྱུར་པ། །ཆུ་བུར་ཅན་གྱི་ཚེ་ཡིན་ཏེ། །གཞན་གྱི་ཚེ་ནི་ཉི་ཤུས་བསྒྱུར། །སྒྲ་
མི་སྙན་མ་གཏོགས་པར་འཆི། །ཞེས་པའི་བར་ཤོ་ལོ་ཀ་ཉེར་བདུན་གསུངས། ས་ཡི་
དངོས་གཞི་ལས་གསེར་གྱི་ས་གཞི་ནས་སྟེང་དུ་དཔག་ཚད་སྟོང་ཕྲག་ཉི་ཤུའི་བར་དམྱལ་
བ་མནར་མེད་ཀྱི་གནས་སུ་གསུངས་པ་ལས་ན། མནར་མེད་ཀྱི་གནས་ཀྱི་འོག་གཞི་གསེར་
གྱི་ས་གཞི་ལ་གནས་པ་ཡིན་ནོ། །མནར་མེད་ཀྱི་ཡ་ཐོག་གི་སྟེང་དུ་རབ་ཏུ་ཚ་བ་དང་།
ཚ་བ། ངུ་འབོད་ཆེན་པོ། ངུ་འབོད། བསྡུས་འཇོམས། ཐིག་ནག ཡང་སོས་ཏེ་ཚ་
དམྱལ་ལྷག་མ་བདུན་གོང་ནས་གོང་དུ་བརྩེགས་ཏེ་ཡོད། གནས་དེ་དག་རེ་རེའི་འཕང་
དུ་དཔག་ཚད་བཞི་སྟོང་རེ་ཡོད་པས་དེ་དག་གི་སྤྱི་བསྡོམས་ཀྱི་གནམ་འཕང་ལ་དཔག་
ཚད་སྟོང་ཕྲག་ཉེར་བརྒྱད་དང་དེའི་སྟེང་དུ་མནར་མེད་ཀྱི་གནགནས་ཀྱི་འཕང་དཔག་ཚད་
ཉི་ཁྲི་བསྣན་པས་དཔག་ཚད་བཞི་ཁྲི་བརྒྱད་སྟོང་ཡིན་ལ། ཡང་འཛམ་བུའི་གླིང་གི་ཆུ་
མཚམས་ནས་མས་ཀྱིས་བརྩིས་པའི་དཔག་ཚད་སུམ་ཁྲི་ཉིས་སྟོང་ཡོད་པ་བསྣན་པས་ཆུ་
མཚམས་མན་ནས་འོག་གཞི་གསེར་གྱི་ས་གཞི་ལ་ཐུག་གི་བར་ལ་དཔག་ཚད་བརྒྱད་ཁྲི་
ཡོད་ཅེས་པ་ངོས་འཛིན་དེ་ལྟར་བྱའོ། །འདུལ་བ་ལུང་གཞི་དང་མཐུན་པར་རང་འགྲེལ་
དུའང་རི་རབ་ཀྱི་འཕང་ཆུ་མཚམས་མན་ནས་གསེར་གྱི་ས་གཞི་ལ་ཐུག་གི་བར་དཔག་
ཚད་བརྒྱད་ཁྲི་ཡོད་པར་གསུངས་ལ། འོན་ཀྱང་མཆིམས་མཛོད་སོགས་ལས་འཛམ་
བུའི་གླིང་ནས་མས་ཀྱིས་བརྩིས་པའི་དཔག་ཚད་སྟོང་ཕྲག་ཉི་ཤུའི་འོག་ན་མནར་མེད་ཀྱི་
ཡ་ཐོག་ཡོད་པར་གསུངས་ཤིང༌། ༡༽(སའི་དངོས་གཞི་ལས། ‘“སེམས་ཅན་དམྱལ་བ་ཆེན་པོའི་གནས་
༡༽ སྡེ་བསྟན། སེམས་ཙམ། ཚི་༣༨ ན

105
གནས་གསུམ་པ།
བརྒྱད་ལ་འདི་ལྟ་སྟེ། ཡང་སོས་དང༌ཐིག་ནག་དང༌། བསྡུས་འཇོམས་དང༌། ངུ་འབོད་དང་། ངུ་འབོད་ཆེན་པོ་
དང་༑ ཚ་བ་དང་། རབ་ཏུ་ཚ་བ་དང༌། མནར་མེད་པའོ། །སེམས་ཅན་དམྱལ་བ་ཆེན་པོ་དེ་དག་གི་ཐད་ཀར་དཔག་
ཚད་ཁྲིའི་ཕ་རོལ་ན། གྲང་བའི་སེམས་ཅན་དམྱལ་བའི་གནས་བརྒྱད་ཡོད་པ་འདི་ལྟ་སྟེ། ཆུ་བུར་ཅན་དང༌། ཆུ་བུར་
རྡོལ་བ་དང༌སོ་ཐམས་ཐམས་པ་དང་། ཀྱི་ཧུད་ཟེར་བ་དང་། ཨ་ཅུ་ཟེར་བ་དང༌། ཨུཏྤལ་ལྟར་གས་པ་དང་། པདྨ་
ལྟར་གས་པ་དང༌། པདྨ་ལྟར་གས་པ་ཆེན་པོའོ། །ཡང་སོས་ནི་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་ཡོད་
དོ༑ ༑དེའི་འོག་ན་དཔག་ཚད་བཞི་སྟོང་བཞི་སྟོང་གིས་བཅལ་བ་ན་ནི་དེ་ལས་གཞན་པ་རྣམས་ཡོད་དོ། །སེམས་ཅན་
དམྱལ་བ་ཆེན་པོ་ཡང་སོས་ཀྱི་གནས་ཇི་ལྟ་བ་བཞིན་དུ་གྲང་བའི་སེམས་ཅན་དམྱལ་བའི་གནས་དང་པོ་ཡང་དེ་དང་འདྲའོ།།
དེའི་འོག་ཏུ་དཔག་ཚད་ཉིས་སྟོང་ཉིས་སྟོང་གིས་བཅལ་བ་ན་ནི་དེ་ལས་གཞན་པ་རྣམས་ཡོད་པ་བལྟ་བར་བྱའོ།། ”ཞེས་
གསུངས།) དེའི་ལྟར་ན་སའི་དངོས་གཞིར་ཚ་དམྱལ་གཞན་བདུན་གྱི་གནས་ལ་དཔག་
ཚད་བཞི་སྟོང་རེས་ཆོད་པ་དང་། གཞན་ཡང་འཛམ་བུའི་གླིང་གི་ཆུ་མཚམས་མན་ནས་
དཔག་ཚད་གསུམ་ཁྲི་ཉིས་སྟོང་གི་འོག་ན་ཡང་སོས་ཡོད་པར་གསུངས་པ་དང་མི་འགྲིག་
པས་རེ་ཞིག་མཆིམས་མཛོད་སོགས་ལས་གསུངས་པ་དེ་དྲང་དོན་དུ་འགྲེལ་དགོས་སམ་
་དཔྱད་པར་བྱའོ །གྲང་བའི་དམྱལ་བའི་གནས་བརྒྱད་ནི་ཚ་དམྱལ་བརྒྱད་ཀྱི་ཐད་ཀའི་
ཕྱོགས་སུ་གནས་པར་རང་འགྲེལ་ལས་གསུངས་ལ། དེ་རྣམས་ཀྱང་འོག་གཞི་གསེར་
གྱི་ས་གཞི་ལ་གནས་པའི་པདྨ་ལྟར་གས་པ་ཆེན་པོའི་གནས་དང་། དེའི་སྟེང་དུ་གྲང་དམྱལ་
གཞན་བདུན་གོང་ནས་གོང་དུ་བརྩེགས་ཏེ་འཕང་ལ་དཔག་ཚད་ཉིས་སྟོང་ཉིས་སྟོང་ཡོད་
པ་སའི་དངོས་གཞིར་གསུངས་སོ། །དེ་ལྟར་ན་དམྱལ་བ་ལ་ཚ་དམྱལ་གྲང་དམྱལ་ཉེ་
འཁོར་བའི་དམྱལ་བ་ཉེ་ཚེ་བའི་དམྱལ་བ་སྟེ་བཞི་ཡོད་དོ། །འདིར་རྩ་བར། དབྱར་
གྱི་ཟླ་བ་གཉིས་པ་ཡི། །ཞེས་གསུངས་པ་ཧོར་ཟླ་བརྒྱད་པ་ལ་ཁེལ་བ་དང་། དགུན་

མཛུབ་ཁྲིད། 106
རྣམས་ཀྱི་ནི་བཞི་པ་ལ། །ཞེས་གསུངས་པ་ཧོར་ཟླ་གཉིས་པ་ལ་ཁེལ་བ་ཡིན་ལ།
རབ་ལ་བང་རིམ་བཞི་ཡོད་ཅིང་བང་རིམ་བཞི་པོ་མས་རིམ་བཞིན་དཔག་ཚད་སྟོང་ཕྲག་
བཅུ་དྲུག་དང་སྟོང་ཕྲག་བརྒྱད་དང་སྟོང་ཕྲག་བཞི་དང་སྟོང་ཕྲག་གཉིས་ཀྱིས་ཕར་བརྐྱངས་
ཏེ་གནས་སོ། །གླིང་བཞིའི་ངོས་འཛིན་ལ། ནམ་ཕྱེད་ཉི་མ་ནུབ་པ་དང༌། །ཉི་མ་ཕྱེད་
དང་འཆར་དུས་གཅིག །ཅེས་པའི་ཁྱད་པར་སྦྱོར་རུང་བས་གླིང་བཞི་ཀ་ཨེ་ཤེ་ཡ་དང་
ཨ་རི་སོགས་ལས་གྲུབ་པའི་དེང་སང་ཡོངས་གྲགས་སུ་གྲུབ་པའི་འཛམ་བུའི་གླིང་སྒོར་
མོ་འདིའི་ཆ་ཤས་སུ་འདོད་པ་ཡོད་ཀྱང་། ཚེ་ཚད་དང་ལུས་ཚད་མཛོད་ནས་བཤད་པ་
དང་མཐུན་པ་མི་འོང་བས་དཔྱད་དགོས་སོ། །
ད་ནི་དེ་དག་འཇལ་བྱེད་ཀྱི་ཚད་བཤད་པ་ལ་དོན་དངོས་དང༌། ཞར་ལས་བྱུང་
བ་གཉིས་ལས། དང་པོ་དོན་དངོས་ལ། གཟུགས་མིང་དུས་མཐའ་རྡུལ་ཡིག་དང༌། །སྐད་
ཅིག་ཕྲ་རབ་རྡུལ་དང་ནི། །རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རི་བོང་ལུག་དང་
གླང་༑ ༑ཉི་ཟེར་རྡུལ་དང་སྲོ་མ་དང༌། །དེ་ལས་བྱུང་དང་དེ་བཞིན་དུ། །སོར་ཚིགས་
ཞེས་བྱ་གོང་བདུན་བསྒྱུར། །སོར་མོ་ཉི་ཤུ་བཞི་ལ་ཁྲུ། །ཁྲུ་བཞི་ལ་ནི་གཞུ་གང་ངོ༌།།
དེ་དག་ལྔ་བརྒྱ་རྣམས་ལ་ནི། །རྒྱང་གྲགས་དེ་ལ་དགོན་པར་འདོད། །དེ་བརྒྱད་དཔག་
ཚད་ཅེས་བྱ་འོ། །སྐད་ཅིག་མ་བརྒྱ་ཉི་ཤུ་ལ། །དེ་ཡི་སྐད་ཅིག་དེ་དག་ཀྱང་། །དྲུག་
ཅུ་ལ་ནི་ཐང་གཅིག་གོ །ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་སུམ་ཅུ་
འགྱུར། །ཞག་མི་ཐུབ་དང་བཅས་པ་ཡི། །ཟླ་བ་བཅུ་གཉིས་ལ་ལོ་གཅིག །བསྐལ་པ་
རྣམ་པ་མང་བཤད་པ། །འཇིག་པའི་བསྐལ་པ་དམྱལ་བ་ཡི། །སྲིད་པ་མེད་ནས་སྣོད་
ཟད་པ། །ཆགས་པ་དང་པོའི་རླུང་ནས་ནི། །དམྱལ་བའི་སྲིད་པའི་ཁར་དུ་འོ། །བར་

107
གནས་གསུམ་པ
གྱི་བསྐལ་པ་དཔག་མེད་ནས། །ཚེ་ལོ་བཅུ་པའི་བར་དུ་འོ། །དེ་ནས་ཡར་སྐྱེ་མར་འབྲི་
བའི༑ ༑བསྐལ་པ་གཞན་ནི་བཅོ་བརྒྱད་དང༌། །ཡར་སྐྱེ་བ་ནི་གཅིག་ཡིན་ཏེ། །དེ་
དག་ཚེ་ནི་བརྒྱད་ཁྲིའི་བར། །དེ་ལྟར་འཇིག་རྟེན་ཆགས་པ་འདི། །བར་གྱི་བསྐལ་པ་
ཉི་ཤུར་གནས། །ཆགས་པ་དང་ནི་འཇིག་པ་དང༌། །ཞིག་ནས་འདུག་པ་དག་མཉམ་
མོ༑ ༑དེ་དག་བརྒྱད་ཅུ་ལ་བསྐལ་ཆེན། །ཞེས་པའི་བར་ཤོ་ལོ་ཀ་དགུ་བྱུང༌། ཉན་
ཐོས་སྡེ་པའི་ལུགས་ལ། རྡུལ་ཕྲན་ཕྱོགས་ཀྱི་ཆ་མེད་ལྟ་བུ་རྡུལ་ཕྲ་བའི་མཐར་ཐུག་པ་
དང་༑ དུས་སྔ་ཕྱིའི་ཆ་ཤས་མེད་པའི་ཤེས་པ་ལྟ་བུ་སྐད་ཅིག་ཆ་མེད་དང་དུས་ཀྱི་ཐུང་
ཤོས་སུ་འདོད་ལ། ཉི་ཟེར་གྱི་རྡུལ་ནི་ཉི་འོད་ཕོག་པའི་རྡུལ་ལོ། །གནས་པའི་བསྐལ་
པ་ལ་བར་བསྐལ་ཉི་ཤུ་ཡོད་ཅིང་། ཡས་ཀྱི་ཡ་ཐོག་རིང་མོ་དང་། བར་གྱི་ཁུག་པ་རེ་
དང་༑ མས་ཀྱི་མ་ཐོག་རིང་མོ་གསུམ་ཡུན་ཚད་མཉམ་པའི་ཚུལ་ནི་པཎ་ཆེན་གྱི་མཛོད་
ཤེས་བྱ་རབ་གསལ་ལས་ཤེས་པར་བྱའོ།
གཉིས་པ་ཞར་ལས་བྱུང་བ་ནི། དེ་གྲངས་མེད་གསུམ་ལ་སངས་རྒྱས། །འབྱུང་
ངོ་མར་ནི་འགྲིབ་པ་ཡི། །བརྒྱ་ཡི་བར་ལ་དེ་དག་འབྱུང༌། །རང་སངས་རྒྱས་རྣམས་
གཉིས་ཀ་ལ། །བསེ་རུ་བསྐལ་པ་བརྒྱ་ཡི་རྒྱུས། །འཁོར་ལོས་སྒྱུར་བ་འབྱུང་བ་ནི། །སྟོང་
ཕྲག་བརྒྱད་ཅུ་ལས་མི་འཕྱི། །གསེར་དངུལ་ཟངས་ལྕགས་འཁོར་ལོ་ཅན། །དེ་དག་
གླིང་གཅིག་གླིང་གཉིས་དང༌། །གསུམ་དང་བཞི་ལ་མས་རིམ་བཞིན། །ལྷན་ཅིག་གཉིས་
མིན་སངས་རྒྱས་བཞིན། །ཕས་བསུ་རང་འགྲོ་གཡུལ་བཤམས་དང༌། །མཚོན་བརྩམས་
པས་རྒྱལ་གནོད་པ་མེད། །ཐུབ་མཚན་ཡུལ་ན་གནས་པ་དང་། །གསལ་ལ་རྫོགས་པས་
འཕགས་པ་ཡིན། །སྔར་བྱུང་སེམས་ཅན་གཟུགས་ཅན་བཞིན། །དེ་ནས་རིམ་གྱིས་

མཛུབ་ཁྲིད། 108
རོ་ལ་ཆགས། །ལེ་ལོས་གསོག་འཇོག་བྱས་ནས་ནི། །འཛིན་བཅས་རྣམས་ཀྱིས་ཞིང་
དཔོན་བསྟབས། །དེ་ནས་ལས་ཀྱི་ལམ་ལྷག་པས། །ཚེ་ཐུང་ལོ་ནི་བཅུ་ཡིན་ནོ། །བསྐལ་
པ་མཚོན་དང་ནད་དང་ནི། །མུ་གེ་དག་གིས་ཚར་ཕྱིན་ཏོ། །ཞག་རྣམས་དང་ནི་ཟླ་བ་
དང་༑ ལོ་བདུན་དག་ཏུ་གོ་རིམ་བཞིན། །མེ་དང་ཆུ་དང་རླུང་དག་གིས། །འཇིག་པ་
དག་ནི་ཡང་གསུམ་ཡིན། །བསམ་གཏན་གཉིས་སོགས་གསུམ་པོ་ནི། །དེ་དག་གི་རྩེ་
གོ་རིམ་བཞིན། །དེ་ཡི་སྐྱོན་དང་ཆོས་མཐུན་ཕྱིར། །བཞི་པ་ན་མེད་མི་གཡོའི་ཕྱིར།།
མི་རྟག་དེ་ཡི་གཞལ་མེད་ཁང་། །སེམས་ཅན་བཅས་ཏེ་འབྱུང་འཇིག་ཕྱིར། །མེ་ཡིས་
བདུན་ནོ་ཆུ་ཡིས་གཅིག །དེ་ལྟར་ཆུ་བདུན་ཐལ་ནས་ཀྱང་། །མེ་ཡིས་བདུན་ནོ་དེ་ནས་
ནི༑ ༑མཇུག་ཏུ་རླུང་གིས་འཇིག་པ་ཡིན། །ཆོས་མངོན་པའི་མཛོད་ཀྱི་ཚིག་ལེའུ ར་
བྱས་པ་ལས། འཇིག་རྟེན་བསྟན་པ་ཞེས་བྱ་བ་སྟེ་གནས་གསུམ་པའོ།། །།ཞེས་པའི་
བར་ཤོ་ལོ་ཀ་དགུ་དང་ཚིག་རྐང་གཅིག་གསུངས། ད་ལྟའི་ཡས་ཀྱི་ཡ་ཐོག་རིང་པོ་འདིའི་
མཐར་མཚོན་གྱི་བསྐལ་པ་དང་ནད་ཀྱི་བསྐལ་པ་དང་མུ་གེའི་བསྐལ་པ་དག་འོང་ལ། དེ་
རྣམས་ཡུན་ཚད་རིམ་བཞིན་ཞག་བདུན་དང༌། ཟླ་བ་བདུན་དང་ཞག་བདུན་དང་། ལོ་
བདུན་དང་ཟླ་བ་བདུན་དང་ཞག་བདུན་དག་ཏུ་འབྱུང་བར་འགྱུར་རོ། །བསམ་གཏན་
དང་པོ་མན་ཆད་ནི་ཆགས་པ་དང་གནས་པ་དང་འཇིག་པ་དང་སྟོང་པ་ཐམས་ཅད་བསྡོམས་
པ་ལ་བསྐལ་ཆེན་གཅིག་ཡོད་ལ། བསམ་གཏན་གཉིས་པ་དང་གསུམ་པ་ནི་ཆགས་པ་
དང་གནས་པ་དང་འཇིག་པ་དང་སྟོང་པ་རྣམས་བསྡོམས་པ་ལ་རིམ་བཞིན་བསྐལ་ཆེན་
བརྒྱད་དང་བསྐལ་ཆེན་དྲུག་ཅུ་རྩ་བཞི་ཡོད་དོ། །

109 གནས་གསུམ་པ།
གནས་བཞི་པ་ལས་བསྟན་པ།
ལས་བསྟན་པ་འཆད་པ་ན། འོ་ན་སྣོད་བཅུད་ཀྱི་འཇིག་རྟེན་སྣ་ཚོགས་བཤད་
པ་གང་ཡིན་པ་དེ་དག་གང་གིས་བྱས་ཤེ་ན། དབང་ཕྱུག་ལ་སོགས་པ་སུས་ཀྱང་བློ་སྔོན་
དུ་བཏང་སྟེ་བྱས་པ་མིན་པར་སེམས་ཅན་རྣམས་ཀྱི་ལས་དགེ་མི་དགེ་སྣ་ཚོགས་ལས་སྣོད་
བཅུད་ཀྱི་འཇིག་རྟེན་བདེ་སྡུག་དང་བཟང་ངན་ལ་སོགས་པ་སྣ་ཚོགས་སྐྱེས་ཞེས་མཚམས་
སྦྱར་བ་ལ། ལས་ལས་འཇིག་རྟེན་སྣ་ཚོགས་སྐྱེས། །ཞེས་གསུངས།
༣ ལས་དངོས་སྟོན་པ་ལ་ལས་ཀྱི་རང་བཞིན་དང་། མདོ་ལས་གསུངས་པའི་ལས་
རྒྱས་པར་བཤད་པ་གཉིས་ལས་དང་པོ་ལའང་མདོར་བསྟན་པ་ནི། དེ་ནི་སེམས་པ་དང་
དེས་བྱས། །སེམས་པ་ཡིད་ཀྱི་ལས་ཡིན་ནོ། །དེས་བསྐྱེད་ལུས་དང་ངག་གི་ལས། །དེ་
དག་རྣམ་རིག་རྣམ་རིག་མིན། །ཞེས་གསུངས།
རྒྱས་པར་བཤད་པ་ལ་རིག་བྱེད་དང༌། རིག་བྱེད་མ་ཡིན་པ་དང༌། དེ་དག་
གི་ཁྱད་པར་བཤད་པ་གསུམ་ལས་དང་པོ་ལ། །ལུས་རྣམ་རིག་བྱེད་དབྱིབས་སུ་འདོད།།
འགྲོ་མིན་གང་ཕྱིར་འདུས་བྱས་ནི། །སྐད་ཅིག་མ་ཡིན་འཇིག་ཕྱིར་རོ། །རྒྱུ་མེད་པ་
ལས་འགའ་མི་འབྱུང༌། །རྒྱུ་ཡང་འཇིག་པ་པོར་འགྱུར་རོ། །གཉིས་གཟུང་འགྱུར་ཏེ་
རྡུལ་ལ་མེད། །ངག་རྣམ་རིག་བྱེད་ནི་ངག་སྒྲ། །ཞེས་པའི་བར་བྱུང༌། ལུས་ཀྱི་རྣམ་
པར་རིག་བྱེད་ཀྱི་གཟུགས་ལ་དབྱིབས་དང་ཁ་དོག་གཉིས་ཀྱི་ནང་ནས་དབྱིབས་ཁོ་ནས་
ཁྱབ་པར་འདོད་པ་ཡིན་ལ། དེས་ན་དད་པ་དྲག་པོ་མངོན་དུ་གྱུར་པའི་མིའི་བཞིན་དཀར་
པོར་གྱུར་པའི་མདོག་དང་། ཁོང་ཁྲོ་དྲག་པོ་མངོན་དུ་གྱུར་པའི་སྐབས་ཀྱི་སྐྱེས་བུའི་བཞིན་

མཛུབ་ཁྲིད། | 110
དམར་པོའི་མདོག་ལྟ་བུ་རྣམས་ཀྱང་རྣམ་པར་རིག་བྱེད་ཀྱི་གཟུགས་མིན་ནོ། །སོ་ཐར་
སྤོང་བདུན་འཁོར་བཅས་ཀྱི་ཚུལ་ཁྲིམས་ལྟ་བུ་ལུས་ངག་གི་ལས་ཀྱི་རང་བཞིན་ཡིན་པ་
ནི༑ དེའི་ཆ་ཤས་སུ་གྱུར་པའི་ལུས་ཀྱི་མི་དགེ་བ་གསུམ་སྤོང་བའི་སྤོང་བ་ལྟ་བུ་ལུས་
ཀྱི་ལས་དང་། ངག་གི་མི་དགེ་བ་བཞི་སྤོང་བའི་སྤོང་བ་ལྟ་བུ་ངག་གི་ལས་ཡིན་པའི་ཕྱིར་
རོ༑ ༑མདོ་སྡེ་པ་ཡན་ནི་འདུས་བྱས་ཐམས་ཅད་སྐད་ཅིག་མ་དང་འཇིག་པར་འདོད་
ཅིང་དེ་ཡང་དུས་མཐའི་སྐད་ཅིག་གཅིག་ལས་མི་གནས་པར་འདོད་ལ། དེའི་དབང་
ལས་རང་ཉིད་སྐྱེད་བྱེད་ཀྱི་རྒྱུ་ལས་གཞན་དུ་རང་ཉིད་ཀྱི་འཇིག་པ་སྐྱེད་བྱེད་མེད་པར་
བཞེད་དོ། །ལུས་ངག་གི་རིག་བྱེད་ལ་དགེ་སོགས་གསུམ་ཀ་ཡོད་པ་ནི། གནས་དང་
པོར་ཁམས་བཅོ་བརྒྱད་ལས་གཟུགས་དང་སྒྲའི་ཁམས་ལ་དགེ་སོགས་གསུམ་ག་ཡོད་ལ།
དབང་པོ་གཟུགས་ཅན་ལྔ་དང་དྲི་རོ་རེག་བྱ་སྟེ་བརྒྱད་པོ་ལུང་མ་བསྟན་འབའ་ཞིག་ཏུ་
བཤད་པ་དང་མཐུན་ནོ། །
གཉིས་པ་རིག་བྱེད་མ་ཡིན་པ་བཤད་པ་ནི། །རྣམ་གསུམ་དྲི་མེད་གཟུགས་
གསུངས་དང༌། །འཕེལ་དང་མ་བྱས་ལམ་སོགས་ཕྱིར། །འདོད་གཏོགས་རྣམ་རིག་
མིན་སྐད་ཅིག །ཕྱིན་ཆད་འདས་པའི་འབྱུང་ལས་སྐྱེ། །ཟག་བཅས་ལུས་དང་ངག་གི་
ལས༑ ༑རང་གི་འབྱུང་བ་དག་རྒྱུར་བྱས། །ཟག་མེད་གང་དུ་སྐྱེས་པའི་ཡིན། །རྣམ་
རིག་བྱེད་མིན་མ་ཟིན་དང༌། །རྒྱུ་མཐུན་ལས་བྱུང་སེམས་ཅན་སྟོན། །རྒྱུ་མཐུན་ཟིན་
པའི་འབྱུང་ལས་སྐྱེ། །ཏིང་འཛིན་སྐྱེས་འབྱུང་མ་ཟིན་དང༌། །རྒྱས་བྱུང་ཐ་དད་མིན་
ལས་སྐྱེས། །ཞེས་པའི་བར་བྱུང༌། འདིར་རྫས་ལས་བྱུང་བ་དང་རྫས་ལས་བྱུང་བ་མ་
ཡིན་པའི་བསོད་ནམས་བདུན་ཚན་གཉིས་གསུངས་ཤིང༌། རྫས་ལས་བྱུང་བ་དགེ་འདུན་

111 གནས་བཞི་པ།
ལ་སྟན་ཕུལ་བའི་བསོད་ནམས་ལྟ་བུ་སྟན་དེ་མ་ཟད་ཀྱི་བར་དུ་རྒྱུན་མི་ཆད་པར་འཕེལ་
བ་ཡིན་ལ། དེ་ལྟར་ཡིན་པའི་སྟོབས་ལས་དགེ་འདུན་གྱི་གནས་མལ་ལ་གདིང་བ་མེད་
པར་ལོངས་སྤྱད་མི་རུང་བའི་བཅས་པ་དང་གནས་མལ་ཕན་ཕུན་དུ་འགྱུར་བའི་ལྟུང་བྱེད་
ཀྱི་བཅས་པའང་མཛད་པ་ཡིན་ནོ། །དགེ་སློང་གི་དགེ་འདུན་ལ་འཚོ་བ་ནར་མའི་ཐེབས་
རྩ་འབུལ་བའང་འཚོ་བ་ནར་མ་འབུལ་བ་ལྟར་བསོད་ནམས་རྣམ་པར་འཕེལ་བ་ཡིན་ནོ།།
འདོད་པའི་སར་གཏོགས་པའི་རྣམ་པར་རིག་བྱེད་མིན་པའི་གཟུགས་ལ་དགེ་མི་དགེ་གཉིས་
ཀ་ཡོད་པ་ནི། དེར་གྱུར་པའི་བར་མའི་དགེ་བ་དང་སོ་ཐར་གྱི་སྡོམ་པ་ལྟ་བུ་དང་པོ་དང་།
རྣམ་པར་རིག་བྱེད་མིན་པའི་བར་མའི་མི་དགེ་བ་དང་སྡོམ་མིན་ལྟ་བུ་གཉིས་པར་འཇོག་
པའི་ཕྱིར། རྣམ་པར་རིག་བྱེད་མིན་པའི་གཟུགས་ལ་དགེ་བ་དང་མི་དགེ་བ་གང་རུང་
གིས་ཁྱབ་པ་ཡང༌། གནས་དང་པོར། གཡེངས་དང་སེམས་མེད་པ་ཡི་ཡང༌། །དགེ་
དང་མི་དགེ་རྗེས་འབྲེལ་གང༌། །ཞེས་པ་དང་། འདིར་ཡང་། རྣམ་རིག་མིན་ལུང་
བསྟན་མིན་མེད། །ཅེས་གསུངས་པའི་དགོངས་པའོ། །སོ་ཐར་གྱི་སྡོམ་པ་སྐད་ཅིག་
དང་པོ་ལྟ་བུ་གནས་བྱེད་རྟེན་གྱི་འབྱུང་བ་འབའ་ཞིག་ལས་སྐྱེ་ལ། དེ་སྐད་ཅིག་གཉིས་
པ་ཕན་ཆད་སྐྱེད་བྱེད་གཞིའི་འབྱུང་བ་དང་གནས་བྱེད་རྟེན་གྱི་འབྱུང་བ་གཉིས་ཆར་ལས་
སྐྱེ་ཞིང་འོན་ཀྱང་བསམ་གཏན་གྱི་སྡོམ་པ་དང་ཟག་མེད་ཀྱི་སྡོམ་པ་ལྟ་བུ་གནས་བྱེད་རྟེན་
གྱི་འབྱུང་བ་མ་གཏོགས་སྐྱེད་བྱེད་གཞིའི་འབྱུང་བ་ལས་སྐྱེ་བ་ཁས་མི་ལེན་ནོ། །ཟག་
བཅས་ཀྱི་ལུས་ངག་གི་ལས་རིག་བྱེད་དང་རིག་བྱེད་མིན་པ་ཐམས་ཅད་ནི་རང་རང་གི་
ས་པའི་འབྱུང་བ་རྣམས་ཀྱིས་རྒྱུར་བྱས་པ་ཡིན་ལ། དེ་ཡང་འདོད་པའི་སར་གཏོགས་
ཀྱི་ལུས་ངག་གི་ལས་འདོད་པའི་ས་པའི་འབྱུང་བས་རྒྱུ་བྱས་པ་ཡིན་པ་ནས་བསམ་གཏན་

མཛུབ་ཁྲིད། 112
བཞི་པའི་ས་པའི་ལུས་ངག་གི་ལས་ནི་བསམ་གཏན་བཞི་པའི་ས་པ་ཁོ་ནའི་འབྱུང་བས་
རྒྱུར་བྱས་པའི་བར་དུའོ། །ཟག་མེད་ཀྱི་སྡོམ་པའི་གནས་བྱེད་རྟེན་གྱི་འབྱུང་བ་ནི་རྟེན་
དབང་བཙན་པས་འདོད་པའི་རྟེན་ཅན་གྱི་དགྲ་བཅོམ་པའི་རྒྱུད་ཀྱི་ཟག་མེད་ཀྱི་སྡོམ་པའི་
གནས་བྱེད་རྟེན་གྱི་འབྱུང་བ་འདོད་པའི་སས་བསྡུས་པ་དང༌། གཟུགས་ཀྱི་རྟེན་ཅན་གྱི་
འཕགས་པའི་རྒྱུད་ཀྱི་ཟག་མེད་ཀྱི་སྡོམ་པའི་གནས་བྱེད་རྟེན་གྱི་འབྱུང་བ་ནི་གཟུགས་ཀྱི་
སས་བསྡུས་སོ། །ཟག་མེད་ཀྱི་སྡོམ་པ་ནི་རྟེན་དབང་བཙན་པ་དང་བསམ་གཏན་གྱི་སྡོམ་
པ་ནི་གཉེན་པོ་དབང་བཙན་པ་ཡིན་པ་ཡང་གོང་དུ་སོ་སོར་བརྟགས་འགོག་གི་ཐོབ་པ་ས་
གང་དུ་གཏོགས་འཇོག་པ་ན་གཉེན་པོ་དབང་བཙན་པས་དང༌། བརྟགས་མིན་གྱི་འགོག་
པའི་ཐོབ་པ་རྟེན་དབང་བཙན་པས་ས་གང་དུ་གགཏོགས་བཞག་པ་དང་ཆ་མཚུངས་སོ། །རྣམ་
པར་རིག་བྱེད་མིན་པའི་གཟུགས་ལྟ་བུ་མ་ཟིན་པའི་ཁམས་ཡིན་པ་ནི། གནས་དང་པོར།
མ་ཟིན་དགུ །བརྒྱད་པོ་དེ་དག་རྣམས་དང་སྒྲ། །ཞེས་ཆོས་ཁམས་ཀྱི་གཟུགས་ལ་མ་
ཟིན་པའི་ཁམས་ཡིན་དགོས་པར་གསུངས་པ་ལྟར་དང་ཟིན་མ་ཟིན་གྱི་དོན་གནས་དང་
པོར་བཤད་ཟིན་པ་ལྟར་རོ། །འདིར། རྒྱུ་མཐུན་ལས་བྱུང་སེམས་ཅན་སྟོན། །ཞེས་
པ་དང་ཡང་། རྒྱུ་མཐུན་ཟིན་པའི་འབྱུང་ལས་སྐྱེ། །ཞེས་རྒྱུ་མཐུན་ཞེས་པ་གཉིས་བྱུང་
བ་མི་ཟློས་ཏེ། རྣམ་པར་རིག་བྱེད་མིན་པའི་གཟུགས་ལྟ་བུ་རང་སྐྱེད་བྱེད་ཀྱི་སྐལ་མཉམ་
གྱི་རྒྱུ་ལས་བྱུང་བ་ཚིག་རྐང་དང་པོའི་དོན་དང༌། འདོད་པའི་རིག་བྱེད་མིན་པའི་གཟུགས་
ལྟ་བུ་རྒྱུ་མཐུན་གྱི་འབྲས་བུའི་འབྱུང་བ་སྟེ་གནས་བྱེད་རྟེན་གྱི་འབྱུང་བ་ལས་སྐྱེ་བ་རྐང་
པ་གཉིས་པའི་དོན་ཡིན་པའི་ཕྱིར། སོ་ཐར་གྱི་སྡོམ་པ་ལྟ་བུ་བྱུང་བ་གསུམ་ལས་རྒྱུ་མཐུན་
ལས་བྱུང་བ་ཁོ་ན་དང་དེ་ཡང་གནས་བྱེད་རྟེན་གྱི་ཟིན་པའི་འབྱུང་བ་ལས་སྐྱེ་ལ། གསམ་

113 གནས་བཞི་པ
གཏན་དང་ཟག་མེད་ཀྱི་སྡོམ་པ་རྣམས་ནི་རྒྱུ་མཐུན་ལས་བྱུང་བ་དང་རྒྱས་པ་ལས་བྱུང་
བ་ཡིན་ཞིང་དེ་རྣམས་ཀྱི་གནས་བྱེད་རྟེན་གྱི་འབྱུང་བ་རྣམས་མ་ཟིན་པའི་འབྱུང་བ་ཡིན་
ནོ༑ ༑རྣམ་པར་རིག་བྱེད་མིན་པའི་གཟུགས་ལ་དགེ་མི་དགེ་གང་རུང་གིས་ཁྱབ་པ་ལས་
ན༑ ཆང་གཏུང་བའི་ལྟུང་བ་ལྟ་བུ་རྣམ་པར་རིག་བྱེད་མིན་པའི་གཟུགས་མིན་ཚུལ་དང་།
སྐུར་འདེབས་གསུམ་དང་འཆབ་བརྗོད་གཉིས་ཀྱི་ལྟུང་བ་ལྔ་པོའང་འབྱུང་གྱུར་ལས་གྱུར་
པའི་ལྟུང་བར་བཞག་དགོས་ན། ཁང་ཆེན་ལྷག་མའི་སྐུར་འདེབས་ཀྱི་ཡུལ་ཁང་ཆེན་
ལྷག་མ་ལྟ་བུ་གཟུགས་སུ་ནི་ཁས་ལེན་དགོས་ལ། དེ་ཡང་རྣམ་རིག་མིན་པའི་གཟུགས་
མིན་ཚུལ་ལེགས་པར་བརྟག་སྟེ་འཇོག་དགོས་སོ།
གསུམ་པ་དེ་དག་གི་ཁྱད་པར་ལའང་ངོ་བོ་དང་སའི་ཁྱད་པར་དང་། དགེ་བ་
དང་མི་དགེ་བ་དང་ལུང་མ་བསྟན་གྱི་དབྱེ་བ་དང༌། རིག་བྱེད་མ་ཡིན་པ་རྒྱས་པར་དབྱེ་
བ་དང༌། ལྡན་པའི་ཚུལ་དང༌། འཐོབ་པའི་ཚུལ་དང༌། གཏོང་བའི་ཚུལ་དང་། རྟེན་
གྱི་ཁྱད་པར་བདུན་ལས་དང་པོ་ནི། རྣམ་རིག་མིན་ལུང་བསྟན་མིན་མེད། །གཞན་ནི་
རྣམ་གསུམ་མི་དགེ་ནི། །འདོད་ནའོ་གཟུགས་ནའང་རྣམ་རིག་མིན། །རྣམ་རིག་དཔྱོད་
དང་བཅས་དག་ན། །འདོད་པ་ན་ཡང་བསྒྲིབས་པ་མེད། །གང་ཕྱིར་ཀུན་སློང་མེད།
ཅེས་པའི་བར་བྱུང༌། འདོད་པའི་སས་བསྡུས་ཀྱི་བསྒྲིབས་ལུང་མ་བསྟན་གྱི་རིག་བྱེད་
མེད་པའི་རྒྱུ་མཚན་ལ་དེའི་ཀུན་སློང་མེད་པར་གསུངས་པ་ནི་དུས་ཀྱི་ཀུན་སློང་གི་དབང་
དུ་མཛད་དོ། །འོ་ན་དུས་ཀྱི་ཀུན་སློང་གཙོ་བོ་ཡིན་པའི་ཕྱིར་རྒྱུའི་ཀུན་སློང་དགེ་བས་
བྱས་ནས་དུས་ཀྱི་ཀུན་སློང་མི་དགེ་བའམ་ལུང་མ་བསྟན་གྱིས་བྱས་པའི་སྡོམ་པ་དགེ་བར་
མི་འགྱུར་རོ་ཞེ་ན། དེ་ལྟར་ཐལ་བ་མེད་དེ། རྒྱུའི་ཀུན་སློང་དང་དུས་ཀྱི་ཀུན་སློང་གཉིས་

མཛུབ་ཁྲིད། 114
མཐོང་སྤང་དང་སྒོམ་སྤང་ལྟ་བུར་སྤང་བྱ་རིགས་ཐ་དད་ན་དུས་ཀྱི་ཀུན་སློང་གཙོ་བོར་
འགྱུར་ཀྱང་རིགས་གཅིག་པ་ལ་རྒྱུའི་ཀུན་སློང་གཙོ་བོ་ཡིན་པའི་ཕྱིར། དེས་ན་འདོད་
པའི་བསྒྲིབས་གཟུགས་ལུང་མ་བསྟན་མེད་པར་ངེས་ཏེ། དེ་ཡོད་ན་དེའི་དུས་ཀྱི་ཀུན་
སློང་སྒོམ་སྤང་གི་རྣམ་ཤེས་ཡོད་དགོས་ན་བསྒྲིབས་ལུང་མ་བསྟན་གྱི་སྒོམ་སྤང་གི་ཤེས་
པ་འདོད་པའི་སས་བསྡུས་པ་མེད་པའི་ཕྱིར་རོ། །འོ་ན། སྙིང་རྗེས་ཀུན་ནས་བསླངས་
པའི་མ་བསད་པའི་སྲོག་གཅོད་ཀྱི་ལས་ལྟ་བུ་དེ་ཆོས་ཅན། དགེ་བ་ཡིན་པར་ཐལ། རྒྱུའི་
ཀུན་སློང་སྙིང་རྗེ་དང་དུས་ཀྱི་ཀུན་སློང་གསོད་སེམས་གཉིས་སྤང་བྱ་རིས་གཅིག་པ་ཡིན་
པའི་ཕྱིར། ཞེ་ན། དེ་ལྟ་བུའི་སྲོག་གཅོད་ཀྱི་ལས་དེའི་རྒྱུའི་ཀུན་སློང་ལ་གཉིས་ལས་
སྙིང་རྗེ་ལྟ་བུའི་རིང་བའི་རྒྱུའི་ཀུན་སློང་དང་དེ་བཞིན་དུ་ཉེ་བའི་རྒྱའི་ཀུན་སློང་ལ་གསོད་
སེམས་དང་ཞེ་སྡང་ཡོད་པའང་། གནས་འདིར། གསོད་དང་གནོད་སེམས་ཚིག་རྩུབ་
པོ༑ ༑ཞེ་སྡང་གིས་ནི་མཐར་ཕྱིན་བྱེད། །ཅེས་གསུངས་པ་ལྟར་དང་། གསོད་སེམས་
དང་ཞེ་སྡང་གིས་དེའི་རྒྱུའི་ཀུན་སློང་བྱས་པ་ལས་དེ་ལྟ་བུའི་སྲོག་གཅོད་ཀྱི་ལས་དེ་མི་
དགེ་བར་གྲུབ་བོ། །
གཉིས་པ་ལ་དོན་དངོས་དང་། ཞར་ལ་ཀུན་སློང་བཤད་པ་ནི། ཐར་པ། །དམ་
པའི་དོན་དུ་དགེ་རྩ་བ། །ངོ་ཚ་ཁྲེལ་ཡོད་བདག་ཉིད་ཀྱིས། །དེ་དག་དང་ལྡན་མཚུངས་
ལྡན་གྱིས། །བྱ་བ་ལ་སོགས་ཀུན་སློང་བས། །བཟློག་པ་མི་དགེ་དོན་དམ་པར། །ལུང་
མ་བསྟན་པ་བསྟན་པ་དག །ཀུན་སློང་རྣམ་གཉིས་རྒྱུ་དང་ནི། །དེ་ཡི་དུས་ཀྱི་སློང་ཞེས་
བྱ༑ ༑གཉིས་ལས་དང་པོ་རབ་འཇུག་བྱེད། །གཉིས་པ་རྗེས་སུ་འཇུག་བྱེད་ཡིན། །མཐོང་
བས་སྤང་བྱའི་རྣམ་ཤེས་ནི། །རབ་ཏུ་འཇུག་བྱེད་ཡིན་ཡིད་ནི། །སྒོམ་པས་སྤང་བྱ་

115 གནས་བཞི་པ།
གཉིས་ཀ་ཡིན། །ལྔ་ནི་རྗེས་སུ་འཇུག་བྱེད་ཡིན། །རབ་ཏུ་འཇུག་བྱེད་དགེ་སོགས་ལས།།
རྗེས་འཇུག་བྱེད་ཀྱང་རྣམ་གསུམ་འགྱུར། །ཐུབ་པའི་འདྲ་བའམ་དེ་དགེ་བ། །རྣམ་
སྨིན་ལས་སྐྱེས་གཉིས་ཀ་མིན། །ཞེས་པའི་བར་བྱུང༌། ཀུན་སློང་གི་ལུང་མ་བསྟན་ནི་
བཟོ་སེམས་དང་སྤྱོད་ལམ་པའི་སེམས་དང་སྤྲུལ་སེམས་ཀྱིས་ཀུན་ནས་བསླངས་པའི་ལུས་
ངག་གི་ལས་ལྟ་བུ་དང་། བཟོ་སེམས་སོགས་ལུང་མ་བསྟན་གྱི་སེམས་ཀྱིས་ཀུན་ནས་
བསླངས་པའི་རྣམ་པར་རིག་བྱེད་མིན་པའི་ལུས་ངག་གི་ལས་མེད་པ་ནི། རིག་བྱེད་མིན་
པའི་གཟུགས་ལ་ལུང་མ་བསྟན་མེད་པས་ཡིན་ནོ། །མཐོང་སྤང་གི་རྣམ་ཤེས་ཀྱིས་ལུས་
ངག་གི་རིག་བྱེད་ཀྱི་ཀུན་སློང་བྱེད་ན་རྒྱུའི་ཀུན་སློང་ཡིན་དགོས་པའང་མཐོང་སྤང་ཉོན་
མོངས་ལ་ཁ་ནང་ལྟས་ཁྱབ་པས་ཡིན་ལ། དུས་ཀྱི་ཀུན་སློང་ནི་ལས་བྱ་བའི་དུས་སུ་རིག་
བྱེད་དེ་དང་མཐུན་པར་བྱེད་པ་ཞིག་དགོས་པས་ན་ཁ་ཕྱིར་ལྟའི་ཤེས་པ་ཞིག་ཡིན་དགོས་
སོ༑ ༑དེས་ན་རྒྱུའི་ཀུན་སློང་དང་དུས་ཀྱི་ཀུན་སློང་ལ་མུ་བཞི་སྟེ། མཐོང་སྤང་གི་རྣམ་
ཤེས་ལྟ་བུ་རྒྱུའི་ཀུན་སློང་ཡིན་ལ་དུས་ཀྱི་ཀུན་སློང་མིན་པ་དང་། མིག་གི་རྣམ་ཤེས་སོགས་
ལྔ་པོ་དུས་ཀྱི་ཀུན་སློང་ཡིན་ལ་རྒྱུའི་ཀུན་སློང་མིན་པ་དང་། སྒོམ་སྤང་གི་ཡིད་ཀྱི་རྣམ་
ཤེས་ལྟ་བུ་གཉིས་ཀ་ཡིན་པ་དང༌། ཟག་མེད་ཀྱི་ཤེས་པ་དང་རྣམ་སྨིན་སྐྱེས་ཀྱི་སེམས་
ལྟ་བུ་གཉིས་ཀ་མིན་པའི་མུར་འཇོག་པའི་ཕྱིར།
རིག་བྱེད་མ་ཡིན་པའི་དབྱེ་བ་མདོར་བསྟན་པ་ནི། རྣམ་རིག་མིན་རྣམ་གསུམ་
ཤེས་བྱ། །སྡོམ་དང་སྡོམ་པ་མིན་དང་གཞན། །ཞེས་བྱུང༌། རྒྱས་པར་བཤད་པ་ལ་
སྡོམ་པའི་དབྱེ་བ་དང༌། སོ་སོ་ཐར་པའི་སྡོམ་པའི་ཁྱད་པར་དང་། བསམ་གཏན་ཟག་
མེད་ཀྱི་སྡོམ་པའི་ཁྱད་པར་དང་གསུམ། དེ་དག་འཆད་པ་ལ། སྡོམ་པ་སོ་སོར་ཐར་

མཛུབ་ཁྲིད། 116
ཅེས་བྱ། །དེ་བཞིན་ཟག་མེད་བསམ་གཏན་སྐྱེས། །སོ་སོར་ཐར་ཅེས་བྱ་རྣམ་བརྒྱད།།
རྫས་སུ་རྣམ་པ་བཞི་ཡིན་ནོ། །མཚན་ལས་མིང་ནི་འཕོ་བའི་ཕྱིར། །ཐ་དད་དེ་དག་
འགལ་བ་མེད། །སྤང་བྱ་ལྔ་བརྒྱད་བཅུ་དང་ནི། །ཐམས་ཅད་སྤོང་བ་མནོས་པ་ལས།།
དགེ་བསྙེན་དང་ནི་བསྙེན་གནས་དང༌། །དགེ་ཚུལ་ཆེད་དང་དགེ་སློང་ཉིད། །ཚུལ་
ཁྲིམས་དང་ནི་ལེགས་སྤྱད་དང༌། །ལས་དང་སྡོམ་པ་ཞེས་བྱ་འོ། །དང་པོའི་རྣམ་རིག་
རྣམ་རིག་མིན། །སོ་སོར་ཐར་དང་བྱ་བའི་ལམ། །སོ་སོར་ཐར་དང་ལྡན་པ་བརྒྱད།།
བསམ་གཏན་སྐྱེས་དང་དེ་ལྡན་པ། །ཟག་མེད་འཕགས་པའི་སེམས་ཅན་དང༌། །ཐ་
མ་གཉིས་ནི་སེམས་རྗེས་འབྲང༌། །བར་ཆད་མེད་ལམ་སྐྱེས་དེ་གཉིས། །མི་ལྕོགས་
མེད་ལ་སྤོང་ཞེས་བྱ། །ཤེས་བཞིན་དང་ནི་དྲན་དག་གཉིས། །ཡིད་དང་དབང་པོའི་
སྡོམ་པ་ཡིན། །ཞེས་པའི་བར་བྱུང༌། འདིར་རང་འགྲེལ་དང་མཆིམས་མཛོད་དང་
ཤེས་བྱ་རབ་གསལ་ལས་བསམ་གཏན་དང་ཟག་མེད་ཀྱི་སྡོམ་པ་བར་ཆད་མེད་ལམ་དགུའི་
མི་ལྕོགས་མེད་པ་ལ་བརྟེན་ནས་སྐྱེས་པ་རྣམས་སྤོང་བའི་སྡོམ་པར་གསུངས་པ་ལས་ན།
བྱེ་བྲག་སྨྲ་བའི་ལུགས་འདིར་བར་ཆད་མེད་ལམ་དགུའི་ཐ་སྙད་མ་གཏོགས་མངོན་པ་གོང་
མ་ལྟར་བསམ་གཏན་བཞི་དང་གཟུགས་མེད་བཞི་ལ་ཉེར་བསྡོགས་བདུན་བདུན་གྱི་རྣམ་
བཞག་གསལ་བར་མཛད་པ་མི་སྣང་ངོ་། །ལྟུང་བ་དང་དེའི་གཉེན་པོ་ཤེས་པའི་ཤེས་བཞིན་
དང་སྤོང་བའི་སེམས་པ་མ་བརྗེད་པའི་དྲན་པ་གཉིས་ཀ་ཡིད་དང་དབང་པོའི་སྡོམ་པ་གཉིས་
ཀ་ཡིན་ཀྱང་སྡོམ་པ་མཚན་ཉིད་པ་མིན་ཏེ། རིག་བྱེད་མིན་པའི་གཟུགས་མིན་པའི་ཕྱིར་
དང་༑ སྡོམ་པ་ལ་དགེ་བའི་ལས་ལམ་དངོས་གཞི་རྫོགས་པའི་གཟུགས་ཅན་ཡིན་དགོས་
པ་གང་ཞིག དགེ་མི་དགེའི་ལས་ལམ་དངོས་གཞིར་གྱུར་པའི་རྣམ་པར་རིག་བྱེད་མེད་

117 གནས་བཞི་པ
པའི་ཕྱིར། ཕྱི་མ་གྲུབ་སྟེ། གནས་བཞི་པའི་ཤེས་བྱ་རབ་གསལ་ལས། “མདོར་ན།
དགེ་མི་དགེ་ལས་ལམ་དངོས་གཞིར་གྱུར་པའི་རྣམ་པར་རིག་བྱེད་ནི་གཏན་མི་རུང་སྟེ།
རང་འགྲེལ་ལས། དངོས་ཀྱི་རྣམ་པར་རིག་བྱེད་མེད་པའི་ཕྱིར གདོན་མི་ཟ་བར་རྣམ་
པར་རིག་བྱེད་མ་ཡིན་པའི་རང་བཞིན་ཡིན་ནོ། །ཞེས་དང་འགྲེལ་བཤད་རྒྱལ་པོ་སྲས་
ལས༑ དངོས་ཀྱི་རྣམ་པར་རིག་བྱེད་མེད་པའི་ཕྱིར་རོ། །ཞེས་བྱ་བ་ནི་འདི་ལྟར་བྱེ་
བྲག་ཏུ་སྨྲ་བའི་གྲུབ་པའི་མཐའ་ནི། དངོས་ཀྱི་ལས་ཀྱི་ལམ་གྱིས་བསྡུས་པའི་རྣམ་པར་
རིག་བྱེད་ནི་མེད་ཀྱི། བསྒོ་བར་བྱེད་པའི་རྣམ་པར་རིག་བྱེད་སྦྱོར་བས་བསྡུས་པ་ནི་ཡོད་
དོ༑ ༑ཞེས་བྱ་བ་ཡིན་ནོ། །ཞེས་གསུངས་པས་ངེས་པ་སྟེར་བའི་ཕྱིར།’” ཞེས་གསུངས།
དེ་དག་གིས་ལྡན་པའི་ཚུལ་སྟོན་པ་དང༌། ཞར་ལ་སྡོམ་པ་མ་ཡིན་པའི་རྣམ་གྲངས་
ནི༑ སོ་སོར་ཐར་གནས་ཇི་སྲིད་དུ། །མ་བཏང་བར་དག་ད་ལྟར་གྱི། །རྣམ་རིག་མིན་
ལྡན་སྐད་ཅིག་མ། །དང་པོ་ཕྱིན་ཆད་འདས་པ་དང༌། །སྡོམ་མིན་གནས་པའང་དེ་དང་
འདྲ༑ ༑བསམ་གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་དང་། །འཕགས་
ནི་དང་པོ་འདས་དང་མིན། །མཉམ་བཞག་འཕགས་ལམ་གནས་དེ་གཉིས། །ད་ལྟར་
དང་ལྡན་བར་གནས་ལ། །ཡོད་ན་དང་པོ་བར་གྱི་དང༌། །ཕྱིན་ཆད་དུས་ནི་གཉིས་དང་
ངོ་༑ ༑སྡོམ་མིན་གནས་པ་དགེ་བ་དང༌། །སྡོམ་ལ་གནས་པ་མི་དགེ་བའི། །རྣམ་རིག་
མིན་ལྡན་ཇི་སྲིད་དུ། །རབ་དང་ཉོན་མོངས་ཤུགས་ལྡན་པར། །རྣམ་རིག་བྱེད་ནི་ཐམས་
ཅད་ལ། །བྱེད་པ་དག་ལ་ད་ལྟར་ལྡན། །མ་བཏང་བར་དུ་སྐད་ཅིག་མ། །ཕྱིན་ཆད་
འདས་ལྡན་མ་འོངས་མེད། །བསྒྲིབས་པ་དང་ནི་མ་བསྒྲིབས་པ། །འདས་པ་དག་དང་
ལྡན་པའང་མེད། །སྡོམ་པ་མིན་དང་ཉེས་སྤྱད་དང༌། །འཆལ་བའི་ཚུལ་ཁྲིམས་ལས་

མཛུབ་ཁྲིད། 118
དེའི་ལམ། །བར་མ་དོར་གནས་སེམས་ཞན་པས། །བྱེད་ན་རྣམ་རིག་ཉིད་དང་ལྡན།།
རྣམ་རིག་བཏང་དང་མ་སྐྱེས་པའི། །འཕགས་པའི་གང་ཟག་རྣམ་རིག་མིན། །ཞེས་
པའི་བར་གསུངས། སོ་ཐར་གྱི་སྡོམ་པ་ཐོབ་ནས་འོག་ནས་འཆད་པའི་གཏོང་རྒྱུ་ཤི་བ་
སོགས་ལྔ་པོ་གང་རུང་མ་བྱུང་གི་བར་དུ་སོ་ཐར་གྱི་སྡོམ་པ་ལ་གནས་པའི་གང་ཟག་ལ་
ད་ལྟར་གྱི་སོ་ཐར་གྱི་སྡོམ་པ་དང་ལྡན་ལ། བསམ་གཏན་གྱི་སྡོམ་པ་དང་ལྡན་པ་ལ་བསམ་
གཏན་གྱི་སྙོམས་འཇུག་མངོན་དུ་གྱུར་དགོས་པས་བསམ་གཏན་གྱི་སྡོམ་པ་ད་ལྟར་ལྡན་
པས་མ་ཁྱབ་མོད། འོན་ཀྱང་བསམ་གཏན་གྱི་སྡོམ་པ་འདས་པ་དང་མ་འོངས་པ་གཉིས་
ཀ་དང་ངེས་པར་ལྡན་དགོས་པ་ཡིན་ནོ། །བསམ་གཏན་གྱི་སྡོམ་པ་མ་འོངས་པ་ཐོབ་ཅེས་
པའང་ཉེར་བསྡོགས་དང་དངོས་གཞིའི་ས་གང་དུ་གཏོགས་མཚུངས་པའི་རང་རང་གི་
སྐལ་མཉམ་གྱི་རྒྱུ་རྒྱས་པ་ལས་ཐོབ་པ་ལ་བྱ་བས། བསམ་གཏན་གྱི་ཉེར་བསྡོགས་ཀྱི་
གནས་སྐབས་ཀྱི་སྡོམ་པ་གསར་དུ་རྒྱུད་ལ་སྐྱེས་པ་ན་དངོས་གཞིའ མ་དངོས་གཞི་ཁྱད་
པར་ཅན་གྱི་རྗེས་འབྲང་གི་བསམ་གཏན་གྱི་སྡོམ་པ་ཐོབ་པ་ནི་མིན་ནོ། །དེ་བཞིན་དུ་
ཟག་མེད་ཀྱི་སྡོམ་པ་སྐད་ཅིག་དང་པོའི་ཚེ་ཟག་མེད་ཀྱི་སྡོམ་པ་མ་འོངས་པ་དང་ལྡན་ཀྱང་སོ་
ཐར་གྱི་སྡོམ་པ་སྐད་ཅིག་དངཔོའི་ཚེ་དེ་མ་འོངས་པ་དང་ལྡན་པ་མིན་ཏེ། གནས་གཉིས་
པར༑ བསྒྲིབས་པའི་གཟུགས་ཀྱིའ ང་འདོད་པ་ན། །གཟུགས་ཀྱི་སྔར་ནི་སྐྱེ་བ་མེད།།
ཅེས་བྱུང་བའི་ཕྱིར། ཟག་མེད་ཀྱི་སྡོམ་པ་སྐད་ཅིག་དང་པོ་ལ་གནས་པ་སྡུག་བསྔལ་
ཆོས་བཟོད་པ་ལྟ་བུ་ནི་མ་འོངས་མི་སྐྱེ་བའི་ཆོས་ཅན་གྱི་ཟག་མེད་ཀྱི་སྡོམ་པ་དང་ལྡན་
ཏེ༑ ཉེར་ལེན་གྱི་ཕུང་པོ་མི་རྟག་པ་རྟོགས་པའི་སྡུག་བསྔལ་ཆོས་བཟོད་པ་དེས་ཉེར་ལེན་
གྱི་ཕུང་པོ་བདག་མེད་སོགས་ཁྱད་ཆོས་གཞན་གསུམ་རྟོགས་པའི་སྡུག་བསྔལ་ཆོས་བཟོད་

119 གནས་བཞི་པ།
ཀྱི་རྗེས་འབྲང་གི་ཟག་མེད་ཀྱི་སྡོམ་པ་མི་སྐྱེ་བའི་ཆོས་ཅན་རྣམས་ཐོབ་པའི་ཕྱིར། སོ་
ཐར་གྱི་སྡོམ་པ་ལྟ་བུ་དང་མི་འདྲ་བར་འདོད་གཟུགས་ཀྱི་ལུས་ངག་གི་རིག་བྱེད་ནི་དངོས་
སུ་བྱེད་པ་ན་ད་ལྟར་བ་དང་ལྡན་གྱི་རིག་བྱེད་དེ་མེད་པ་ན་ད་ལྟར་བ་དང་ལྡན་པ་མིན་ནོ།།
དགེ་མི་དགེའི་སེམས་ཞན་པ་སྟེ་དྲག་པོ་མིན་པས་རིག་བྱེད་མིན་པའི་གཟུགས་སྐྱེད་མི་
ནུས་པར་གསུངས་པ་ནི། རྫས་ལས་བྱུང་བའི་བསོད་ནམས་བདུན་ལྟ་བུ་དངོས་པོའམ་
ཞིང་གི་སྟོབས་ལས་རིག་བྱེད་མིན་པར་སོང་བའམ་སྲོག་གཅོད་པ་སོགས་ཀྱི་ལས་ལམ་
དངོས་གཞི་ལས་གཞན་པའི་དབང་དུ་བྱས་པ་ཡིན་ནོ། །
འཐོབ་པའི་ཚུལ་བཤད་པ་ནི། བསམ་གཏན་ལས་སྐྱེས་བསམ་གཏན་གྱི །ས་
ཉིད་ཀྱིས་འཐོབ་ཟག་མེད་ནི། །འཕགས་དེས་སོ་སོར་ཐར་ཅེས་པ། །གཞན་གྱི་རྣམ་
རིག་བྱེད་སོགས་ཀྱིས། །ཇི་སྲིད་འཚོ་དང་ཉིན་ཞག་ཏུ། །སྡོམ་པ་ཡང་དག་བླང་བར་
བྱ༑ ༑ཉིན་ཞག་པ་ཡི་སྡོམ་མིན་མེད། །དེ་དེ་ལྟར་ནོད་མེད་ཅེས་གྲག །དམའ་བར་
འདུག་སྨྲས་བཟླས་པ་ཡིས། །མི་བརྒྱན་ནམ་ནི་ནངས་བར་དུ། །བསྙེན་གནས་ཡན་
ལག་ཚང་བ་ནི། །ནང་པར་གཞན་ལས་ནོད་པར་བྱ། །ཚུལ་ཁྲིམས་ཡན་ལག་བག་ཡོད་
པའི༑ ༑ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན།།
དེ་ཡིས་དྲན་ཉམས་དྲེགས་པར་འགྱུར། །གཞན་ལའང་བསྙེན་གནས་ཡོད་མོད་ཀྱི།།
སྐྱབས་སུ་མ་སོང་བ་ལ་མེད། །དགེ་བསྙེན་ཉིད་དུ་ཁས་བླངས་པས། །སྡོམ་པ་བསྟན་
པ་དགེ་སློང་བཞིན། །གལ་ཏེ་ཐམས་ཅད་བསྡོམས་ཡིན་ན། །སྣ་གཅིག་སྤྱོད་སོགས་
ཇི་ལྟ་བུ། །དེ་སྲུང་བ་ལའང་གསུངས་ཞེས་གྲག །ཆུང་ངུ་ལ་སོགས་ཡིད་ཇི་བཞིན། །གང་
ཞིག་གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་པ་

མཛུབ་ཁྲིད། 120
དང་གཉིས་ཀ་དང་། །མྱ་ངན་འདས་ལ་སྐྱབས་སུ་འགྲོ །ལོག་གཡེམ་ཤིན་ཏུ་སྨད་ཕྱིར་
དང་༑ ༑ སླ་ཕྱིར་མི་བྱེད་ཐོབ་ཕྱིར་རོ། །སྡོམ་པ་ཇི་ལྟར་ཁས་བླངས་བཞིན། །འཐོབ་
ཀྱི་རྒྱུད་ལས་མ་ཡིན་ནོ། །བསླབ་པ་ཐམས་ཅད་འདས་གྱུར་ན། །རྫུན་དུ་ཐལ་བར་
འགྱུར་བའི་ཕྱིར། །བཅས་པའི་ཁ་ན་མ་ཐོ་བ། །མྱོས་འགྱུར་ལས་གཞན་བསྲུང་ཕྱིར་
རོ༑ ༑འདོད་གཏོགས་ཐམས་ཅད་གཉིས་ཀ་དང་། །ད་ལྟར་དག་ལས་འཐོབ་པར་འགྱུར།།
བསམ་གཏན་ཟག་མེད་སྡོམ་པ་ནི། །དངོས་དང་དུས་ནི་ཐམས་ཅད་ལས། །སྡོམ་པ་
སེམས་ཅན་ཐམས་ཅད་ལས། །ཡན་ལག་རྒྱུ་ལ་དབྱེ་བ་ཡོད། །སྡོམ་པ་མིན་པ་ཐམས་
ཅད་དང༌། །ཡན་ལག་ཀུན་ལས་རྒྱུས་མིན་ནོ། །སྡོམ་པ་མིན་པ་བྱ་བ་འམ། །ཁས་
ལེན་པ་ལས་འཐོབ་པར་འགྱུར། །ལྷག་མའི་རྣམ་རིག་མིན་ཞིང་དང༌། །ལེན་དང་གུས་
པར་བྱེད་པས་འཐོབ། །ཞེས་པའི་བར་གསུངས། འདིར་མཆིམས་འཛོད་ཀྱི་ཡིག་ཆུང་
ལས༑ ‘“(བསམ་གཏན་གྱི་སྡོམ་པ་འཐོབ་པའང༌། ཉེར་བསྡོགས་ཀྱིས་བསྡུས་པ་ནི་
འོག་སར་སྦྱོར་བ་དང༌། གོང་ནས་འོག་ཏུ་སྐྱེ་བས་འཐོབ་བོ། །དངོས་གཞིས་བསྡུས་
པ་ནི་འདོད་ཆགས་དང་བྲལ་བས་སམ། སྐྱེ་བས་ཏེ་བཤད་མ་ཐག་ལྟར་རོ།།) ” ཞེས་
བྱུང་བ་ལྟར་བསམ་གཏན་གཉིས་པ་ལྟ་བུ་ནས་བསམ་གཏན་དང་པོར་སྐྱེ་བའི་ཚེ་བསམ་
གཏན་གྱི་སྡོམ་པ་འཐོབ་པར་ཐལ། གོང་དུ་དྲངས་མ་ཐག་པའི་ལུང་དོན་གྲུབ་པའི་ཕྱིར།
འདོད་ན། གསར་དུ་ཐོབ་པའི་དེ་ལྟ་བུའི་སྡོམ་པ་དེ་སྐྱེས་ཐོབ་ཀྱི་བསམ་གཏན་དང་པོའི་
དགེ་སེམས་ཀྱི་རྗེས་འབྲང་གི་སྡོམ་པ་ཡིན་པར་ཐལ། དེའི་ཚེ་སྦྱོར་བྱུང་གི་བསམ་གཏན་
དང་པོའི་དགེ་སེམས་ནི་མ་ཐོབ་པ་གང་ཞིག དེ་སེམས་ཀྱི་རྗེས་འབྲང་གི་སྡོམ་པ་ཡིན་
པའི་ཕྱིར། འདོད་ན། གནས་དང་པོའི་མཆིམས་མཛོད་ལས། ‘“སྐྱེས་ཐོབ་ནི་ཁམས་

121 གནས་བཞི་པ།
གསུམ་ག་དང་ས་ཐམས་ཅད་དང་རྣམ་ཤེས་ཐམས་ཅད་ཀྱི་འཁོར་ན་ཡོད་དོ། །རྗེས་
སུ་འབྲང་བའི་གཟུགས་ནི་མེད་དེ་མཉམ་བཞག་གི་ས་པ་མ་ཡིན་པའི་ཕྱིར་རོ། །’’ཞེས་
གསུངས་པ་དང་འགལ་ལོ་ཞེ་ན་སྔར་གནས་དང་པོར་བཤད་ཟིན་པ་ལྟར་དཔྱད་གཞིའོ།།
ཟག་མེད་ཀྱི་སྡོམ་པ་ནི་ཟག་མེད་ཀྱི་བསམ་གཏན་ས་དྲུག་ཅི་རིགས་པ་ཐོབ་པས་ཐོབ་པ་
ཡིན་ལ། དེ་ཡང་རྒྱུན་ཞུགས་དང་ཕྱིར་འོང་གིས་བསམ་གཏན་གྱི་ཉེར་བསྡོགས་ཟག་
མེད་ཐོབ་པས་ཐོབ་པ་དང་ཕྱིར་མི་འོང་གིས་བསམ་གཏན་གྱི་དངོས་གཞི་ཟག་མེད་ཐོབ་
པས་ཐོབ་པ་ཡིན་ནོ། །བསྙེན་གནས་ཀྱི་སྡོམ་པ་དང་ཁྱིམ་པའི་གསོ་སྦྱོང་ལ་མུ་གསུམ་
ཡོད་ཀྱང་དེ་གཉིས་ལ་གཉིས་ཡིན་གྱི་མུ་མེད་དེ། ཁྱིམ་པའི་གསོ་སྦྱོང་ནི་དགེ་བསྙེན་གྱི་
རྒྱུད་ཀྱི་སྤང་བྱ་བརྒྱད་སྤོང་བའི་བར་མའི་དགེ་བ་ཞིག་ལ་འཇོག་དགོས་པའི་ཕྱིར། དགེ་
བསྙེན་མ་ཡིན་པ་ལ་ཁྱིམ་པའི་གསོ་སྦྱོང་མེད་ན། གཞན་ལའང་བསྙེན་གནས་ཡོད་མོད་
ཀྱི༑ ༑སྐྱབས་སུ་མ་སོང་བ་ལ་མེད། །ཅེས་པའི་རྐང་པ་གཉིས་ཀྱི་དོན་དང་འང་སྒྲའི་
བསྡུ་ཚུལ་གང་ཡིན་བརྟག་དགོས་སོ། །རྣམ་པར་གཏན་ལ་དབབ་པའི་བསྡུ་བ་ལས་ནི་
མི་དགེ་བ་བཅུ་པོ་རང་གིས་སྤོང་བ་སོགས་དགེ་བསྙེན་གྱི་དབྱེ་བ་བརྒྱ་གསུངས་སོ། །བྱེ་
བྲག་ཏུ་སྨྲ་བ་རང་གི་ལུགས་ལ་ཡོངས་རྫོགས་དགེ་བསྙེན་གྱིས་ཕྱིས་སྤང་བྱ་ལྔ་སྤོང་བ་
ལས་རེ་རེ་གཉིས་གཉིས་ཉམས་ཀྱང་དེ་དག་སྣ་གཅིག་སྤྱོད་པའི་དགེ་བསྙེན་སོགས་སུ་
འཇོག་པ་ནི། རྩ་ལྟུང་གིས་སྡོམ་པ་མི་གཏོང་བར་ཁས་ལེན་པའི་གནད་ཀྱིས་ཡིན་ལ། དང་
པོ་ནས་སྤང་བྱ་གཅིག་གམ་གཉིས་ལ་སོགས་རང་གི་ནུས་པ་དང་བསྟུན་ཏེ་སྤོང་བར་ཁས་
ལེན་པ་པོ་ནི་དགེ་བསྙེན་མིན་པར་འདོད་དོ། །མདོ་སྡེ་པའི་ལུགས་ལ་རྩ་ལྟུང་གིས་སྡོམ་
པ་གཏོང་བ་དང་དང་པོ་ནས་དགེ་བསྙེན་གྱི་སྤང་བྱ་ལྔ་ལས་གཅིག་གམ་གཉིས་སོགས་

མཛུབ་ཁྲིད། 122
སྤོང་བར་ཁས་ལེན་པ་རྣམས་སྣ་གཅིག་སྤྱོད་པའི་དགེ་བསྙེན་སོགས་སུ་དང་དེ་དག་ཀྱང་
དགེ་བསྙེན་མཚན་ཉིད་པར་འདོད་པ་ཡིན་ལ། དེ་ལྟ་བས་ན་དེའི་ལུགས་ལ་དགེ་བསྙེན་
གྱི་སྡོམ་པ་ལེན་འདོད་ཀྱི་ཀུན་སློང་ལ་ངེས་པ་ལྔ་བྲལ་མི་དགོས་པའང་གྲུབ་བོ། །བསྙེན་
གནས་ཀྱི་སྡོམ་པ་སོགས་སོ་ཐར་གྱི་སྡོམ་པ་རྣམས་ནི་དགེ་བའི་ལས་ཀྱི་ལམ་གྱི་སྦྱོར་བ་
དང་དངོས་གཞི་དང་མཇུག་ཐམས་ཅད་ལས་དང་། གཞི་སེམས་ཅན་དུ་སྟོན་པ་དང་
མི་སྟོན་པ་གཉིས་ཏེ་རྒྱུད་ཀྱིས་བསྡུས་མ་བསྡུས་གཉིས་ཀ་ལས་དང་། རང་བཞིན་དང་བཅས་
པའི་ཁ་ན་མ་ཐོ་བ་གཉིས་ཀ་སྤོང་བ་ལས་དང༌། དུས་ནི་ད་ལྟ་བའི་ཕུང་པོ་དང་ཁམས་
དང་སྐྱེ་མཆེད་དག་ལས་འཐོབ་པ་ཡིན་གྱི་འདས་པ་དང་མ་འོངས་པའི་ཕུང་ཁམས་སྐྱེ་
མཆེད་ལས་ནི་མ་ཡིན་ཏེ། དེ་དག་ད་ལྟར་སེམས་ཅན་དུ་སྟོན་པར་མི་བགྲང་བའི་ཕྱིར་
C
རོ༑ ༑འདིར་མཆིམས་མཛོད་ལས། “སྡོམ་པ་མིན་པ་ནི་སེམས་ཅན་ཐམས་ཅད་ལས་
འཐོབ་པ་དང༌། ཡན་ལག་ཀྱང་སྲོག་གཅོད་ལ་སོགས་པ་ལས་ཀྱི་ལམ་ཀུན་ལས་འཐོབ་
( སྟེ་མ་ཚང་བའི་སྡོམ་པ་ནི་མེད་ཅེས་འདོད་དོ་) ’”ཞེས་གསུངས་པའི་མཆན་ཡིག་སྡོམ་
པ་ཅེས་པ་མ་དག་པ་ཡིན་པས་སྡོམ་མིན་ནི་མེད་ཅེས་བཅོས་དགོས་པ་ཡིན་ནོ། །སོ་ཐར་
གྱི་སྡོམ་པ་དང་བསམ་གཏན་གྱི་སྡོམ་པ་དང་ཟག་མེད་ཀྱི་སྡོམ་པ་གསུམ་པོ་གཞི་སེམས་
ཅན་ཐམས་ཅད་ལས་འཐོབ་པ་ནི་འདྲའོ། །བསམ་གཏན་དང་ཟག་མེད་ཀྱི་སྡོམ་པ་གཉིས་
རང་བཞིན་གྱི་ཁ་ན་མ་ཐོ་བ་སྤོང་བ་ལས་འཐོབ་ཀྱི་བཅས་པའི་ཁ་ན་མ་ཐོ་བ་སྤོང་བ་ལས་
མི་འཐོབ་པ་ནི་ཅུང་སླ་ཡང་སྦྱོར་མཇུག་ལས་མ་འཐོབ་པའི་ཚུལ་ལ་དཔྱད་པར་བྱ་ལ།
དེ་བཞིན་དུ་དེ་དག་གཞི་སེམས་ཅན་མིན་པ་ལས་ཀྱང་འཐོབ་པར་ཐལ། གཞི་སེམས་
ཅན་མིན་པ་ལ་དམིགས་པའི་གནོད་སེམས་དང་འདོད་ཆགས་སོགས་སྤོང་བ་ལས་འཐོབ་

123 གནས་བཞི་པ
པའི་ཕྱིར། ཞེས་པའི་ཐལ་བ་འཕེན་ནའང་ལན་ཇི་ལྟར་འདེབས་བསམ་པར་བྱའོ། །ཡང་
གནས་འདིར་གོང་དུ། འདོད་གཏོགས་རྣམ་རིག་མིན་སྐད་ཅིག །ཕྱིན་ཆད་འདས་པའི་
འབྱུང་ལས་སྐྱེ། །ཞེས་སོ་ཐར་གྱི་སྡོམ་པ་སྐད་ཅིག་དང་པོ་ལྟ་བུ་སྐྱེད་བྱེད་གཞིའི་འབྱུང་
བ་ལས་མི་སྐྱེ་བར་གནས་བྱེད་རྟེན་གྱི་འབྱུང་བ་ལས་སྐྱེ་བར་གསུངས་པ་དང་། འདིར།
འདོད་གཏོགས་ཐམས་ཅད་གཉིས་ཀ་དང་། །ད་ལྟར་དག་ལས་འཐོབ་པར་འགྱུར། །ཞེས་
སོ་ཐར་གྱི་སྡོམ་པ་ལྟ་བུ་སྦྱོར་བ་ལས་འཐོབ་པར་གསུངས་པ་གཉིས་ལ། སོ་ཐར་གྱི་སྡོམ་
པ་སྐད་ཅིག་དང་པོ་དེ་འདས་པའི་འབྱུང་བ་ལས་སྐྱེ་བར་ཐལ། སྦྱོར་བ་ལས་འཐོབ་པ་
གང་ཞིག རྒྱུ་མཚན་མཚུངས་པའི་ཕྱིར་ཞེས་པ་དང༌། ཡང་སོ་ཐར་གྱི་སྡོམ་པ་ལྟ་
བུ་ད་ལྟར་བའི་ཕུང་པོ་དང་ཁམས་དང་སྐྱེ་མཆེད་ལས་འཐོབ་ཀྱི་འདས་པ་དང་མ་འོངས་
པའི་ཕུང་ཁམས་སྐྱེ་མཆེད་ལས་མ་འཐོབ་པར་གསུངས་པ་ལ། འོ་ན་དགེ་བསྙེན་དང་
དགེ་ཚུལ་དང་དགེ་སློང་གི་སྡོམ་པ་རྣམས་ལེན་པ་ན་ནམ་འཚོའི་བར་དུ་སྲུང་བར་ཁས་
ལེན་པ་ནི་ཡིན་པས། སང་དང་མནང་དང་ཟླ་བ་རྗེས་མ་སོགས་མ་འོངས་པའི་སེམས་
ཅན་ལའང་སྲོག་གཅོད་པ་སྤོང་བའི་སྡོམ་པ་འཐོབ་པ་ཇི་ལྟར་མིན་ཞེ་ན་གང་ལེགས་བསམ་
པར་བྱའོ། །སྡོམ་མིན་ནི་ཡན་ལག་ཀུན་ལས་འཐོབ་དགོས་པས་སྡོམ་མིན་རྒྱུད་ལ་མི་
ལྡན་པའི་གང་ཟག་གི་རྒྱུད་ཀྱི་སྲོག་གཅོད་པའི་ལས་ལམ་དངོས་གཞི་རྫོགས་པའི་མི་དགེ་
བ་ལྟ་བུའང་བར་མའི་མི་དགེ་བ་ཡིན་ནོ། །
ད་ནི་དེ་དག་གཏོང་བའི་རྒྱུ་འཆད་པ་ནི། བསླབ་པ་ཕུལ་དངཤི་འཕོས་དང༌།།
མཚན་གཉིས་དག་ནི་བྱུང་བ་དང༌། །རྩ་བ་ཆད་དང་མཚན་འདས་ལས། །སོ་སོར་ཐར་
པའི་འདུལ་བ་གཏོང༌། །ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་ནུབ་

124མཛུབ་ཁྲིད
པ་ལས། །ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་གཉིས་སུ་འདོད། །བསམ་
གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་གིས་གཏོང༌། །དེ་བཞིན་གཟུགས་
མེད་གཏོགས་འཕགས་པ། །འབྲས་བུ་ཐོབ་སྦྱངས་ཉམས་པ་ལས། །སྡོམ་མིན་སྡོམ་
པ་ཐོབ་པ་དང་། །ཤི་དང་མཚན་གཉིས་བྱུང་བ་ལས། །བར་མ་ཤུགས་བླངས་བྱ་བ་
དང་༑ ༑དོན་ཚེ་རྩ་བ་ཆད་པ་ལས། །འདོད་གཏོགས་དགེ་བ་གཟུགས་མིན་ནི། །རྩ་
ཆད་གོང་དུ་སྐྱེས་པ་ལས། །ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་པས་
རྣམ་ཉམས་འགྱུར། །ཞེས་པའི་བར་གསུངས། སོ་ཐར་གྱི་སྡོམ་པའི་གཏོང་རྒྱུ་ལྔ་གསུངས་
པ་ལས་དགེ་རྩ་ཆད་པ་ལྟ་བུ་སོ་ཐར་གྱི་སྡོམ་པའི་གཏོང་རྒྱུ་མིན་པར་ཐལ། དགེ་རྩ་ཆད་
པའི་སྔོན་དུ་སོ་ཐར་གྱི་སྡོམ་པ་བཏང་ཟིན་པའི་ཕྱིར་ཏེ། སོ་ཐར་གྱི་སྡོམ་པ་ལྟ་བུ་སྦྱོར་
བྱུང་གི་དགེ་བ་ཡིན་པ་གང་ཞིག དགེ་རྩ་ཆད་པ་ན་སྦྱོར་བྱུང་དང་སྐྱེས་ཐོབ་ཀྱི་དགེ་བ་
གཉིས་ལས་སྔོན་དུ་སྦྱོར་བྱུང་གི་དགེ་བ་ཆད་དགོས་པའི་ཕྱིར་ཞེས་པའང་དཔྱད་གཞིའོ།།
འོ་ན་སྡོམ་པ་ཐོབ་པས་སྡོམ་མིན་གཏོང་བར་འདིར་བཤད་ན་སྡོམ་མིན་ཐོབ་པ་དང་དུས་
མཉམ་དུ་རང་རྒྱུད་ཀྱི་སྡོམ་པ་གཏོང་བ་དེ་གང་དུ་བཤད་ཅེ་ན། དེ་ལ་སོ་ཐར་གྱི་སྡོམ་
པའི་གཏོང་རྒྱུ་གོང་དུ་ལྔ་བཤད་པའི་བསླབ་པ་ཕུལ་བ་ལ། ངོ་བོ་རྟེན་དང་བདག་རྐྱེན་
འབུལ་བ་དང༌། །མི་མཐུན་ཕྱོགས་ཁས་བླངས་པའི་འབུལ་ཚུལ་བཞི། །ཞེས་འདུལ་
བའི་སྡོམ་ལས་བྱུང་བ་ལྟར་སྡོམ་མིན་ཅན་གྱི་རིགས་སུ་མ་སྐྱེས་པའི་དགེ་སློང་གིས་མི་
མཐུན་ཕྱོགས་ཁས་བླངས་པས་བསླབ་པ་འབུལ་བ་ལྟ་བུ་སྡོམ་མིན་འཐོབ་པས་སྡོམ་པ་གཏོང་
བ་ཡིན་པའི་ཕྱིར་ཏེ། རྩ་བར། སྡོམ་པ་མིན་པ་བྱ་བ་འམ། །ཁས་ལེན་པ་ལས་འཐོབ་
པར་འགྱུར། །ཞེས་གསུངས་པའི་ཕྱིར། སྡོམ་པ་རྒྱུད་ལྡན་གྱི་གང་ཟག་ཡིན་ན་སྡོམ་

125 གནས་བཞི་པ།
མིན་འཐོབ་པ་ན་སྡོམ་པ་གཏོང་དགོས་པའང་སྡོམ་མིན་ཅན་གྱིས་སྡོམ་པ་འཐོབ་པ་ན་སྡོམ་
མིན་གཏོང་དགོས་པ་དང་རྒྱུ་མཚན་མཚུངས་པས་སོ། །གོས་དམར་བའི་སྡེ་པས་དམ་
པའི་ཆོས་ནུབ་པས་ཀྱང་སོ་ཐར་གྱི་སྡོམ་པ་གཏོང་བར་འདོད་ལ། དམ་པའི་ཆོས་ནུབ་
པ་ཞེས་པ་ནི་དགེ་འདུན་གྲངས་ཚང་བས་འདུལ་བ་ནས་བཤད་པའི་ལས་བྱེད་པ་མེད་པ་
སྟེ་འདུལ་བའི་བསྟན་པ་ནུབ་པ་ལ་བྱ་ལ། སྤངས་རྟོགས་ཀྱི་ཡོན་ཏན་སྔར་ཐོབ་ཟིན་ཉམས་
པའམ་གསར་དུ་འཐོབ་པ་མེད་པ་ལ་མི་བྱའོ། །གསམ་གཏན་གྱི་ལྷ་ལྟ་བུ་གཟུགས་མེད་
དུ་སྐྱེ་བ་བླངས་པ་ན་བསམ་གཏན་གྱི་སྡོམ་པ་བཏང་བ་ཡིན་ཅིང་། བསམ་གཏན་གྱི་དངོས་
གཞི་ལ་བརྟེན་པའི་བསམ་གཏན་གྱི་སྡོམ་པ་ལྟ་བུ་འཇིག་རྟེན་པའི་སྒོམ་སྤང་དུ་གྱུར་པའི་
འདོད་ཉོན་མངོན་དུ་རྒྱུ་བ་ན་དངོས་གཞི་ལས་ཉམས་པས་གཏོང་ལ། ཉེར་བསྡོགས་ལ་
བརྟེན་པའི་བསམ་གཏན་གྱི་སྡོམ་པ་ནི་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་
མངོན་དུ་རྒྱུ་བ་ན་མི་གཏོང་ལ་འོན་ཀྱང་དེ་ནི་ཤི་བས་ཀྱང་གཏོང་བ་ཡོད་དོ། །ཟག་མེད་
ཀྱི་སྡོམ་པའི་གཏོང་རྒྱུ་ལ་རྩ་བར་འབྲས་བུ་ཕྱི་མ་ཐོབ་པ་དང་དབང་པོ་རྡུལ་པོ་སྦྱངས་པས་
རྣོན་པོ་ཐོབ་པ་དང་འབྲས་བུ་ཕྱི་མ་གསུམ་ཅི་རིགས་ལས་ཉམས་པ་སྟེ་གསུམ་གསུངས་
ལ༑ ལྷག་མེད་ཀྱི་ཚེ་ཟག་མེད་ཀྱི་སྡོམ་པ་མི་བཏང་བར་ཐལ། གཏོང་རྒྱུ་གསུམ་པོ་
གང་ཡང་མ་བྱུང་བའི་ཕྱིར་ཞེས་པ་ནི་དཔྱད་པའི་སྒོ་ཙམ་མོ། །འོན་ཀྱང་ལྷག་མེད་ཀྱི་
ཚེ་བསམ་གཏན་གྱི་སྡོམ་པ་བཏང་བ་ནི་ཡིན་ཏེ། བསམ་གཏན་གཏོགས་པའི་དགེ་བ་ནི།།
ས་འཕོས་ཉམས་པ་དག་གིས་གཏོང༌། །ཞེས་གསུངས་པ་ལྟར་ཉམས་པས་བཏང་བ་ལ་
འཇོག་དགོས་པའི་ཕྱིར་ཏེ། གནས་དྲུག་པར་ཉམས་པ་ལ་ཡོངས་སུ་ཉམས་པ་དང་རྣམ་
པར་ཉམས་པ་གཉིས་གསུངས་པའི་འདི་རྣམ་ཉམས་ལ་འཇོག་རིགས་པའི་ཕྱིར་རོ། །མདོ་

མཛུབ་ཁྲིད། 126
རྩར༑ ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་ཞེས་ཕམ་པ་འཆབ་
བཅས་ཀྱིས་དགེ་སློང་གི་སྡོམ་པ་ཉམས་པའི་གང་ཟག་གིས་ལྟུང་བའི་གཞི་ལ་ཞུགས་ན་
ཉེས་བྱས་སྐྱེ་བ་གསུངས་པ་ལྟར། ཉེས་བྱས་སྐྱེ་བའི་རྒྱུན་གཅོད་པའི་ཕྱིར་ཕམ་པ་འཆབ་
བཅས་དང་ཕམ་འདྲའི་ཉེས་བྱས་འཆབ་བཅས་ཀྱིས་ཉམས་པའི་བག་མེད་པ་རྣམས་ལ་
སྔོན་གྱི་བླ་མ་དམ་པ་དག་གིས་བསྙེན་གནས་ཀྱི་སྡོམ་པ་ཕོག་པར་མཛད་དོ ། །( ཁོ་ན་རེ
འདོད་པ་ནས་ཁམས་གོང་དུ་སྐྱེ་བ་ཙམ་གྱིས་འདོད་པའི་འཇིག་ལྟ་དང་མཐར་ལྟ་ལྟ་བུའི་འདོད་པའི་བསྒྲིབས་སེམས་ལུང་
མ་བསྟན་གཏོང་བར་ཐལ འཇིག་རྟེན་པའི་སྒོམ་ལམ་གྱིས་དེ་དག་རྣམ་པར་ཉམས་པར་བྱེད་མི་ནུས་པའི་ཕྱིར། འདོད་
མི་ནུས་ཏེ། འདིའི་ཐད་ཀྱི་རང་འགྲེལ་ལས། “ཉོན་མོངས་པ་ཅན་གཟུགས་ཅན་མ་ཡིན་པའི་རང་བཞིན་ཁམས་གསུམ་
པ་ཐམས་ཅད་ནི་གཉེན་པོ་སྐྱེས་པས་རྣམ་པར་ཉམས་པར་འགྱུར་ཏེ། ཉེ་བའི་ཉོན་མོངས་པའི་རྣམ་པ་གང་གི་སྤོང་བའི་
ལམ་གང་གིས་ཡིན་པ་དེས་འདི་འཁོར་དང་བཅས་པ་ཡོངས་སུ་སྤོང་བར་བྱེད་ཀྱི་གཞན་དུ་ནི་མ་ཡིན་ནོ།།’” ཞེས་དང་།
འདིའི་ཐད་ཀྱི་མཆིམས་མཛོད་ལས་ཀྱང༌། ‘“ ཁམས་གསུམ་ཆར་གྱི་ཉོན་མོངས་པ་ཅན་གཟུགས་ཅན་མིན་པ་སེམས་སེམས་
བྱུང་མི་དགེ་བ་དང་བསྒྲིབས་པ་མཚན་ཉིད་དང་ཐོབ་པ་དང་བཅས་པ་དག་ནི་རང་རང་གི་རྟེན་དང་འཇིག་རྟེན་ལས་
འདས་པའི་གཉེན་པོ་སྐྱེས་པས་རྣམ་པར་ཉམས་པར་འགྱུར་གྱི་གཞན་གྱིས་ནི་མ་ཡིན་ནོ།།” ཞེས་གསུངས་པའི་ཕྱིར། གལ་
ཏེ་ཁམས་གོང་གི་སོ་སྐྱེའི་གང་ཟག་རྣམས་འདོད་པའི་བསྒྲིབས་སེམས་ལུང་མ་བསྟན་དང་ལྡན་པར་འདོད་དོ་ཞེ་ན། ཁམས་
གོང་མ་ནས་འདོད་པར་སྐྱེ་བའི་ཚེ་འདོད་པའི་བསྒྲིབས་ལུང་མ་བསྟན་གྱི་སེམས་གསར་དུ་རྙེད་པ་མིན་པར་ཐལ འདོད་
པའི་ཕྱིར། འདོད་མི་ནུས་ཏེ། གནས་གཉིས་པའི་རང་འགྲེལ་ལས། “འདོད་པ་ན་སྤྱོད་པའི་ཉོན་མོངས་པ་ཅན་གྱི་སེམས་
མངོན་དུ་གྱུར་ན་སེམས་དྲུག་པོ་འདི་དག་དང་མི་ལྡན་པ་ལས་རྙེད་དེ། ཐེ་ཚོམ་གྱིས་དགེ་བའི་རྩ་བའི་ཉིང་མཚམས་སྦྱོར་
བ་དང༌། ཁམས་སུ་སླར་ལྡོག་པ་ལས་འདོད་པའི་ཁམས་ཀྱི་དགེ་བ་དང༌། ཁམས་སུ་སླར་ལྡོག་པ་དང་། ཡོངས་སུ་
ཉམས་པ་ལས་མི་དགེ་བ་དང༌། བསྒྲིབས་ལ་ལུང་དུ་མ་བསྟན་པ་དག་དང༌། གཟུགས་ན་སྤྱོད་པའི་ཉོན་མོངས་པ་ཅན་

127 གནས་བཞི་པ།
དང་༑ ཡོངས་སུ་ཉམས་པ་ལས་གཟུགས་མེད་པ་ན་སྤྱོད་པའི་ཉོན་མོངས་པ་ཅན་དང་། སློབ་པའོ།།’”ཞེས་ཁམས་གོང་
མ་ནས་འདོད་པར་སྐྱེ་བ་ན་འདོད་པའི་བསྒྲིབས་ལུང་མ་བསྟན་གྱི་སེམས་གསར་དུ་རྙེད་པར་གསུངས་པའི་ཕྱིར་དང་།
མཆིམས་མཛོད་ལས་ཀྱང་ན་ལྟར་གསལ་བར་གསུངས་པའི་ཕྱིར ཞེས་པའི་ཚུལ་གྱིས་ཀྱང་དཔྱད་དོ། །གོང་གི་
རང་འགྲེལ་གྱི་ལུང་དང་པོར ཉེ་བའི་ཉོན་མོངས་པའི་རྣམ་པ་ཞེས་པའི་དོན་ཡང་༡༽ མཛོད་ཀྱི་འགྲེལ་བཤད་དོན་
གསལ་ལས ཉེ་བའི་ཉོན་མོངས་པའི་རྣམ་པ་ཞེས་སྨོས་པ་ནི་ཉོན་མོངས་པ་ཡང་ཉེ་བའི་ཉོན་མོངས་པ་ཉིད་ཡིན་པས་
ཐམས་ཅད་བསྡུ་བའི་ཕྱིར་ཏེ། འདི་ལྟར་བསྟན་བཅོས་ལས་རེ་ཞིག་ཉོན་མོངས་པ་གང་ཉེ་བའི་ཉོན་
མོངས་པ་ཡང་ཡིན་ཏེ། ཉེ་བའི་ཉོན་མོངས་པ་ཡིན་ལ་ཉོན་མོངས་པ་མ་ཡིན་པ་ཡང་ཡོད་དོ་ཞེས་བཤད་དོ།། ”ཞེས་དང་
༢༽ མཛོད་ཀྱི་འགྲེལ་བཤད་མཚན་ཉིད་ཀྱི་རྗེས་འབྲང་ལས་ཀྱང་། “ཉོན་མོངས་པ་གང་ཡིན་པ་དེ་ནི་ཉེ་བའི་ཉོན་མོངས་
པ་ཡང་ཡིན་ནོ།། ”ཞེས་གསུངས་པ་ལས་གསལ་ལོ། །) _རྟེན་གྱི་ཁྱད་པར་བཤད་པ་ལ། ཟ་མ་མ་
ནིང་སྒྲ་མི་སྙན། །མཚན་གཉིས་མ་གཏོགས་མི་རྣམས་ལ། །སྡོམ་མིན་སྡོམ་པའང་དེ་
བཞིན་ལ། །ལྷ་ལའང་མི་རྣམས་ལ་གསུམ་མོ། །འདོད་དང་གཟུགས་སྐྱེས་ལྷ་རྣམས་
ལ༑ ༑བསམ་གཏན་སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་ཤེས་མེད།།
སེམས་ཅན་མ་གཏོགས་གཟུགས་མེད་ནའང་། །ཞེས་པའི་བར་གསུངས། འདིའི་ཐད་
ཀྱི་རང་འགྲེལ་ལས་“ངན་སོང་བ་རྣམས་ལ་ཡང་གང་དང་ལྡན་པ་དང་གང་མེད་པས་
སྡོམ་པ་དང་སྡོམ་པ་མ་ཡིན་པ་དག་ཏུ་འགྱུར་བ་ངོ་ཚ་ཤེས་པ་དང་ཁྲེལ་ཡོད་པ་ཤས་ཆེན་
པོ་མེད་དོ། །གཞན་ཡང་ཟ་མ་དང༌། མ་ནིང་དང༌། མཚན་གཉིས་པ་དང་། ངན་
སོང་བ་དེ་དག་གི་ལུས་ཉིད་ལུས་གང་ལ་སྡོམ་པ་ཡང་མི་སྐྱེ་སྡོམ་པ་མ་ཡིན་པ་ཡང་མི་སྐྱེ་
བ་ཞིང་ཚྭ་སྒོ་ཅན་ལྟ་བུར་གྱུར་པ་ཡིན་ཏེ། ཞིང་ཚྭ་སྒོ་ཅན་ལ་ཡང་འབྲུ་ཡང་མཚར་གཅིག་
༡༽ སྡེ་བསྟན མངོན་པ། ངུ ༤༢ ན ༢༽ སྡེ་བསྟན། མངོན་པ། ཆུ ༤༣ ན

128མཛུབ་ཁྲིད།
མི་སྐྱེ། རྩྭ་ཡང་མཚར་གཅིག་མི་སྐྱེ་བ་བཞིན་ནོ།།’’ ཞེས་གསུངས་པ་དང་མཆིམས་
མཛོད་ལས་ཀྱང་“ངན་སོང་བ་རྣམས་ལའང་སྡོམ་མིན་མེད་( དེ་གཉེན་པོའི་རྟེན་དུ་
མི་རུང་བས་སྡོམ་པའང་མེད་) དོ།། ”ཞེས་གསུངས་པ་ཉིད་ཀྱིས་ཐེག་ཆེན་སེམས་བསྐྱེད་
རྒྱུད་ལྡན་ལ་བསམ་གཏན་གྱི་དངོས་གཞི་ཐོབ་པས་ཁྱབ་པར་འདོད་པ་མི་འཐད་པར་ཤེས་
པར་བྱེད་པའོ། །
མདོ་ལས་གསུངས་པའི་ལས་ཀྱི་དབྱེ་བ་ནི། ལས་གསུམ་ཚན་དུ་དབྱེ་བ་དང་།
མྱོང་འགྱུར་གྱི་དབྱེ་བ་དང༌། དཀར་ནག་ལ་སོགས་པ་བཞིར་དབྱེ་བ་དང་། ཐུབ་པ་
དང་གཙང་བྱེད་ཀྱི་དབྱེ་བ་དང༌། ལེགས་སྤྱད་ཉེས་སྤྱད་ཀྱི་དབྱེ་བ་དང༌། དགེ་བཅུ་
མི་དགེ་བཅུར་དབྱེ་བ་དང༌། ལས་འབྲས་བུ་དང་བཅས་པར་དབྱེ་བ་དང་། རིགས་པ་
དང་རིགས་པ་མ་ཡིན་པས་བསྐྱེད་པའི་དབྱེ་བ་དང༌། འཕེན་བྱེད་དང་རྫོགས་བྱེད་ཀྱི་
དབྱེ་བ་དང༌། སྒྲིབ་པ་གསུམ་བཤད་པ་དང༌། མཚམས་མེད་ལྔ་བཤད་པ་དང༌། དེ་
དང་ཉེ་བ་ལྔ་བཤད་པ་དང༌། བསོད་ནམས་བྱ་བའི་གཞི་གསུམ་བཤད་པ་དང༌། ཆ་
མཐུན་གསུམ་བཤད་པ་དང༌། རིག་པས་རབ་ཏུ་བཅུག་པའི་ལས་གསུམ་བཤད་པ་སྟེ་
བཅོ་ལྔ་ཡོད་པ་ལས། དང་པོ་ལས་གསུམ་ཚན་དུ་དབྱེ་བ་ནི། ལས་བདེ་མི་བདེ་དང་
གཞན་ནི། །དགེ་དང་མི་དགེ་དང་གཞན་ཡིན། །བསོད་ནམས་བསོད་ནམས་མིན་མི་
གཡོ༑ ༑བདེ་བ་མྱོང་འགྱུར་ལ་སོགས་གསུམ། །བསོད་ནམས་འདོད་ཁམས་དགེ་བའི་
ལས༑ ༑ མི་གཡོ་གོང་མ་ལས་སྐྱེས་པའི། །གང་ཕྱིར་ས་ནི་དེ་དག་ཏུ། །ལས་རྣམས་
སྨིན་ཕྱིར་མི་གཡོའི་ཕྱིར། །བསམ་གཏན་གསུམ་པའི་བར་དགེ་བ། །བདེ་བ་མྱོང་འགྱུར་
དེ་ཡན་ཆད། །སྡུག་མིན་བདེ་མིན་མྱོང་འགྱུར་བ། །སྡུག་བསྔལ་མྱོང་འགྱུར་འདིའི་མི་

129 གནས་བཞི་པ།
དགེ ༑འོག་ནའང་བར་མ་ཡོད་དོ་ཞེས། །ཁ་ཅིག་ཟེར་ཏེ་གང་གི་ཕྱིར །བསམ་གཏན་
ཁྱད་པར་རྣམ་སྨིན་ལས། །སྔ་ཕྱི་མེད་གསུམ་སྨིན་འདོད་ཕྱིར། །ཞེས་པའི་བར་གསུངས།
འདོད་པའི་སས་བསྡུས་ཀྱི་འཕེན་བྱེད་དང་རྫོགས་བྱེད་ཀྱི་ལས་རྣམས་བསོད་ནམས་ཀྱི་
ལས་དང༌། མི་དགེ་བའི་ལས་རྣམས་བསོད་ནམས་མ་ཡིན་པའི་ལས་དང་། ཁམས་
གོང་གི་སྐྱེ་བ་འཕེན་བྱེད་དང་རྫོགས་བྱེད་ཀྱི་ལས་རྣམས་མི་གཡོ་བའི་ལས་ཡིན་ནོ། །
གཉིས་པ་མྱོང་འགྱུར་གྱི་དབྱེ་བ་ནི། ངོ་བོ་ཉིད་དང་མཚུངས་ལྡན་དང་། །དམིགས་
པ་དང་ནི་རྣམ་སྨིན་དང་། །མངོན་སུམ་དུ་ནི་གྱུར་པ་ལས། །མྱོང་འགྱུར་རྣམ་པ་ལྔ་
ཡིན་ནོ། །དེ་ཡང་ངེས་དང་མ་ངེས་དང༌། །མཐོང་བའི་ཆོས་ལ་སོགས་པ་ལ། །མྱོང་
འགྱུར་ཕྱིར་ན་ངེས་རྣམ་གསུམ། །ཁ་ཅིག་ལས་རྣམ་ལྔ་ཞེས་ཟེར། །གཞན་དག་མུ་
ནི་བཞི་ཞེས་ཟེར། །གསུམ་གྱིས་རིས་ནི་འཕེན་པར་བྱེད། །ཐམས་ཅད་ན་ནི་འཕེན་
པ་བཞི། །དམྱལ་བ་ན་ནི་དགེ་བའི་གསུམ། །གང་ལས་འདོད་ཆགས་བྲལ་བརྟན་པའི།།
བྱིས་པ་དེར་སྐྱེས་མྱོང་མི་བྱེད། །འཕགས་པ་གཞན་དུའང་མྱོང་མི་བྱེད། །འདོད་རྩེའི་
མི་བརྟན་པ་ཡང་མིན། །སྲིད་པ་བར་མ་འདོད་ཁམས་སུ། །འཕེན་པ་རྣམ་པ་ཉི་ཤུ་གཉིས།།
དེ་ནི་མཐོང་ཆོས་འབྲས་བུ་ཡིན། །དེ་ནི་རིས་གཅིག་ཁོ་ན་ཡིན། །ཉོན་མོངས་རབ་དང་
དྲག་པོ་དང༌། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་པ་དང་།།
ཕ་མ་གསོད་གང་དེ་ངེས་སོ། །མཐོང་ཆོས་འབྲས་བུ་ཅན་གྱི་ལས། །ཞིང་དང་བསམ་
པའི་ཁྱད་པར་ལས། །ས་དེའི་འདོད་ཆགས་གཏན་བྲལ་ཕྱིར། །རྣམ་སྨིན་ངེས་པ་གང་
ཡིན་པའོ། །གང་དག་འགོག་བྱམས་ཉོན་མོངས་མེད། །མཐོང་དང་དགྲ་བཅོམ་འབྲས་
ལངས་པ། །དེ་ལ་ཕན་གནོད་བྱས་པ་ཡི། །འབྲས་བུ་འཕྲལ་དུ་མྱོང་བར་འགྱུར། །རྣམ་

མཛུབ་ཁྲིད། 130
པར་རྟོག་པ་མེད་པ་ཡི། །དགེ་བའི་ལས་ཀྱི་རྣམ་སྨིན་ནི། །སེམས་ཀྱི་ཚོར་བ་ཁོ་ནར་
འདོད། །མི་དགེ་བའི་ནི་ལུས་ཀྱི་ཡིན། །གཡེངས་པའི་སེམས་ནི་ཡིད་སེམས་ལ། །དེ་
ནི་ལས་ཀྱི་རྣམ་སྨིན་སྐྱེས། །སྐྲག་གནོད་མ་མཉམ་མྱ་ངན་གྱིས། །སྒྲ་མི་སྙན་མིན་འདོད་
ལྡན་རྣམས། །ཡོན་སྐྱོན་སྙིགས་མར་གསུངས་པ་ནི། །གཡོ་དང་ཞེ་སྡང་འདོད་ཆགས་
སྐྱེས༑ ༑ཞེས་པའི་བར་བྱུང་།(སྤང་བྱ་ཅིག་ཅར་བ་མི་བཞེད་པ་རྣམས་ཀྱི་ལྟར་ན།)
སོ་སྐྱེའི་གང་ཟག་འདོད་པ་ལས་ཆགས་བྲལ་གྱི་བརྟན་པ་ཐོབ་པ་ལྟ་བུས་འདོད་ཁམས་སུ་
སྐྱེ་བའི་སྐྱེས་ནས་མྱོང་འགྱུར་གྱི་ལས་མི་བྱེད་ཅེས་པ། གང་ལས་འདོད་ཆགས་བྲལ་
བརྟན་པའི། །བྱིས་པ་དེར་སྐྱེས་མྱོང་མི་བྱེད། །ཅེས་པའི་དོན་དུ་མི་རུང་སྟེ། འདོད་
པ་ལ་ཆགས་བྲལ་གྱི་བརྟན་པ་ཐོབ་པའི་སོ་སྐྱེའི་གང་ཟག་གིས་བསམ་གཏན་གྱི་དངོས་གཞི་
ཐོབ་པ་བཞག་དགོས་པས་དེས་འདོད་པར་སྐྱེ་བའི་སྐྱེས་ནས་མྱོང་འགྱུར་མ་ཟད་མཐོང་
ཆོས་མྱོང་འགྱུར་སོགས་གསུམ་ཡང་མི་བྱེད་པའི་ཕྱིར་ཏེ། དེས་འདོད་པའི་ཐོག་མའི་
མ་རིག་པ་སྤངས་པའི་ཕྱིར། གཞན་ཡང་། བྱིས་པ་དེར་སྐྱེས་མྱོང་མི་བྱེད། །འཕགས་
པ་གཞན་དུའང་མྱོང་མི་བྱེད། །ཅེས་སོ་འཕགས་གཉིས་ལ་ཁྱད་པར་འབྱེད་པ་མི་རིགས་
པར་ཐལ། བསམ་གཏན་གྱི་དངོས་གཞི་ཐོབ་པ་ཡོངས་སུ་མི་ཉམས་པའི་ཆོས་ཅན་གྱི་
བྱིས་པ་དང་འཕགས་པ་གཉིས་ཀས་འདོད་པར་སྐྱེ་བའི་སྐྱེས་ནས་མྱོང་འགྱུར་དང་ལན་
གྲངས་གཞན་དུ་མྱོང་འགྱུར་གྱི་ལས་གཉིས་པོ་གང་ཡང་གསར་དུ་བྱེད་པ་མེད་པའི་ཕྱིར།
དེས་ན་གང་ལས་འདོད་ཆགས་བྲལ་བརྟན་པའི་ཞེས་སོགས་ཤོ་ལོ་ཀ་གཅིག་གི་དོན་ནི་
འཆིམས་མཛོད་སོགས་ལས་ལས་བྱེད་མི་བྱེད་ལ་གསུངས་ཀྱང་དགོངས་པ་ནི། འདོད་
པ་ལ་སོགས་ས་གང་ལས་འདོད་ཆགས་དང་བྲལ་བའི་བརྟན་པ་ཐོབ་པའི་སོ་སོའི་སྐྱེ་བོའི་

131 གནས་བཞི་པ།
གང་ཟག་རྣམས་ས་དེ་དང་དེར་སྐྱེས་ནས་མྱོང་འགྱུར་གྱི་ལས་དང་མི་ལྡན་ལ། དེ་ལྟ་
བུའི་ཆགས་བྲལ་གྱི་བརྟན་པ་ཐོབ་པའི་འཕགས་པ་རྣམས་ནི་ས་དེ་དང་དེར་སྐྱེས་ནས་མྱོང་
འགྱུར་མ་ཟད་ལན་གྲངས་གཞན་ལ་མྱོང་འགྱུར་གྱི་ལས་དང་ཡང་མི་ལྡན་ཞེས་པའོ།།
མངལ་སྐྱེས་ཀྱི་མིའི་བར་སྲིད་དང་། མངལ་གྱི་གནས་སྐབས་ལྔ་དང་བཙས་པའི་གནས་
སྐབས་ལྔ་སྟེ་བཅུ་གཅིག་པོ་དེ་ནི་མཐོང་ཆོས་ལ་མྱོང་འགྱུར་གྱི་འབྲས་བུ་ཅན་གྱི་ལས་ཀྱི་
འབྲས་བུ་ཡིན་ཏེ། དེ་དག་ལས་གཅིག་གིས་འཕངས་པའི་རིགས་མཐུན་གྱི་ཕུང་པོ་ཡིན་
པའི་ཕྱིར། མཐོང་ཆོས་མྱོང་འགྱུར་གྱི་འབྲས་བུ་ཅན་གྱི་ལས་སུ་གྱུར་པའི་སྐྱེས་ནས་
མྱོང་འགྱུར་གྱི་ལས་དང་ལན་གྲངས་གཞན་དུ་མྱོང་འགྱུར་གྱི་ལས་གཉིས་ཀ་ཡོད་པས་
མཐོང་ཆོས་མྱོང་འགྱུར་གྱི་འབྲས་བུ་ཅན་གྱི་ལས་ཡིན་ན་མཐོང་ཆོས་མྱོང་འགྱུར་གྱི་ལས་
ཡིན་པས་མ་ཁྱབ་བོ། །མཚམས་མེད་ཀྱི་ལས་བསགས་པའི་གང་ཟག་ཀྱང་ཚེ་ཕྱི་མར་
དམྱལ་བར་སྐྱེ་བ་ངེས་པ་ཡིན་པ་ལས་ན་ཚེ་འདིར་དགྲ་བཅོམ་པའི་གོང་འཕང་འཐོབ་མི་
སྲིད་པའང་དཔེར་ན་འདོད་པར་རིགས་མཐུན་གྱི་སྐྱེ་སྲིད་བརྒྱད་ལེན་པར་ངེས་པའི་གང་
ཟག་ཚེ་འདིར་མཐོང་ལམ་འཐོབ་པ་མེད་པ་བཞིན་ནོ། །རྣམ་པར་རྟོག་པ་མེད་པའི་བསམ་
གཏན་ཁྱད་པར་ཅན་ནས་བཟུང་སྟེ་སྲིད་རྩེའི་བར་གྱི་དགེ་བའི་ལས་ཀྱི་རྣམ་སྨིན་གྱི་ཚོར་
བ་ལ་སེམས་ཚོར་ཡིན་པས་ཁྱབ་པ་མཛོད་རྩ་བ་དང་རང་འགྲེལ་དང་མཆིམས་མཛོད་
སོགས་ལས་གསུངས་པ་ལ། འོ་ན་བསམ་གཏན་ཁྱད་པར་ཅན་གྱི་དགེ་བའི་ལས་ཀྱི་རྣམ་
སྨིན་གྱི་འབྲས་བུར་གྱུར་པའི་དབང་ཤེས་འཁོར་གྱི་ཚོར་བ་མེད་པར་ཐལ། འདོད་པའི་
ཕྱིར༑ འདོད་ན་བསམ་གཏན་ཁྱད་པར་ཅན་གྱི་སས་བསྡུས་པའི་དབང་ཤེས་མེད་པར་
ཐལ་ལོ། །འདོད་མི་ནུས་ཏེ། གནས་དང་པོའི་མཆིམས་མཛོད་ལས། ‘“བསམ་གཏན་

132མཛུབ་ཁྲིད།
དང་པོའི་(དངོས་གཞི་བསམ་གཏན་ཁྱད་པར་ཅན་གྱི་དབང་ཤེས་གསུམ་ནི་རྟོག་མེད་
དཔྱོད་ཙམ་མོ།།’’ )ཞེས་གསུངས་པ་དང་འགལ་ལོ།། ཞེས་པ་དང་ཡང་རྟོག་དཔྱོད་
ལ་དངོས་གཞིའམ་ཉེར་བསྡོགས་གང་གིས་ཆགས་པ་དང་བྲལ་བར་བྱེད། དང་པོ་ལྟར་
ན་དངོས་གཞི་ཟག་བཅས་ཀྱི་བར་ཆད་མེད་ལམ་ཡོད་པར་འགྱུར་རོ་ཞེས་པའང་བརྟག་
པར་བྱའོ། །མི་དགེ་བའི་ལས་ཀྱི་རྣམ་སྨིན་གྱི་ཚོར་བ་ལ་སེམས་ཚོར་མེད་དེ། སེམས་
ཚོར་སྡུག་བསྔལ་ནི་ཡིད་མི་བདེ་ཡིན་ཞིང་ཡིད་མི་བདེ་ལ་དགེ་མི་དགེ་གང་རུང་གིས་ཁྱབ་
པའི་ཕྱིར།
གསུམ་པ་དཀར་ནག་ལ་སོགས་པ་བཞིར་དབྱེ་བ་ནི། དཀར་གནག་ལ་སོགས་
བྱེ་བྲག་གིས། །ལས་ནི་རྣམ་པ་བཞི་ཡིན་ནོ། །མི་དགེ་གཟུགས་དང་འདོད་གཏོགས་
པའི༑ ༑དགེ་བ་ཉིད་ནི་རིམ་བཞིན་དུ། །གནག་དང་དཀར་དང་གཉིས་ཀའི་ལས། །དེ་
ཟད་བྱེད་པ་ཟག་མེད་ཡིན། །ཆོས་བཟོད་འདོད་ཆགས་བྲལ་བ་ཡི། །བར་ཆད་མེད་
ལམ་བརྒྱད་ཀྱི་གང་། །སེམས་པ་རྣམ་པ་བཅུ་གཉིས་དེ། །ནག་པོ་ཟད་པར་བྱེད་པའི་
ལས༑ ༑དགུ་པའི་སེམས་པ་གང་ཡིན་པ །དེ་ནི་དཀར་གནག་ཟད་བྱེད་ཡིན། །དཀར་
པོ་བསམ་གཏན་ཆགས་བྲལ་བའི། །བར་ཆད་མེད་ལམ་སྐྱེས་ཐ་མས། །གཞན་ནི་དམྱལ་
བ་མྱོང་འགྱུར་དང༌། །འདོད་གཞན་མྱོང་འགྱུར་གཉིས་སུ་རིག །གཞན་ནི་མཐོང་བས་
སྤང་བྱ་གནག །འདོད་པ་ལས་སྐྱེས་གཞན་དཀར་གནག །ཅེས་པའི་བར་བྱུང༌། དཀར་
ནག་ལ་སོགས་པའི་ལས་བཞི་ནི། ནག་པོའི་ལས་དང་། དཀར་པོའི་ལས་དང་། དཀར་
ནག་འདྲེན་མའི་ལས་དང༌། ཟག་མེད་ཀྱི་ལས་རྣམས་སོ། །དེ་རྣམས་ཀྱང་མི་དགེ་བའི་
ལས་ལྟ་བུ་དང་པོ་དང་། གཟུགས་སུ་གཏོགས་པའི་དགེ་བ་གཉིས་པ་དང་། འདོད་པར་

133 གནས་བཞི་པ
གཏོགས་པའི་དགེ་བ་གསུམ་པ་དང༌། དེ་རྣམས་རྣམ་སྨིན་དང་བཅས་པ་ཅི་རིགས་པ་
ཐོབ་པ་ཆད་པའི་ཚུལ་ལམ་འདུན་པའི་འདོད་ཆགས་དང་བྲལ་བའི་ཚུལ་གྱིས་སྤོང་བའི་
ཟག་མེད་ཀྱི་ལས་བཞི་པར་འཇོག་གོ །མཐོང་ལམ་བཟོད་པ་བཞི་དང་འདོད་པ་ལ་འདོད་
ཆགས་དང་བྲལ་བར་བྱེད་པའི་འཇིག་རྟེན་ལས་འདས་པའི་སྒོམ་ལམ་བར་ཆད་མེད་ལམ་
དང་པོ་བརྒྱད་དེ་སེམས་པ་རྣམ་པ་བཅུ་གཉིས་པོ་དེ་ནི་རང་གི་ངོ་སྐལ་གྱི་ནག་པོའི་ལས་
ཐོབ་པ་ཆད་པའི་ཚུལ་གྱིས་ཟད་བྱེད་ཀྱི་ལམ་ཡིན་ལ། དཀར་ནག་འདྲེས་མའི་ལས་དང་
དཀར་པོའི་ལས་ཟད་བྱེད་ཟག་མེད་བར་ཆད་མེད་ལམ་གྱིས་དེ་དག་ཟད་པར་བྱེད་ཅེས་
པ་ནི། དེ་དག་ལ་དམིགས་པའི་ཡུལ་ཅན་གྱི་ཉོན་མོངས་སྤོང་བ་ལ་དེ་ལྟར་བཏགས་པ་
ཙམ་ཡིན་ནོ། །འདིར་དཀར་ནག་འདྲེས་མའི་ལས་ཟད་བྱེད་ཀྱི་ཟག་མེད་ཀྱི་ལམ་དང་
དཀར་པོའི་ལས་ཟད་བྱེད་ཀྱི་ཟག་མེད་ཀྱི་ལམ་ལ་བར་ཆད་མེད་ལམ་སྐོར་དགུ་པ་ཁོ་ན་
བཞག་པ་དང༌། ནག་པོའི་ལས་ཟད་བྱེད་ཀྱི་ཟག་མེད་ཀྱི་ལམ་ལ་འདོད་པ་ལ་ཆགས་པ་
དང་བྲལ་བྱེད་ཀྱི་སྒོམ་ལམ་བར་ཆད་མེད་ལམ་སྐོར་དང་པོ་བརྒྱད་བཞག་ལ་ཐ་མ་མི་
བཞག་པའི་ཚུལ་ལ་བརྟག་པར་བྱ་སྟེ། ནག་པོའི་ལས་ཟད་བྱེད་ཀྱི་ཟག་མེད་ཀྱི་ལམ་བཅུ་
གཉིས་པོ་དེ་དག་གིས་ཀྱང་ནག་པོའི་ལས་ཐམས་ཅད་ཟད་པར་མི་ནུས་པའི་ཕྱིར། གཞན་
ཡང་༑ འདོད་པ་ལ་ཆགས་པ་དང་བྲལ་བྱེད་ཀྱི་སྒོམ་ལམ་ཟག་མེད་བར་ཆད་མེད་ལམ་
སྐོར་དགུ་པའི་སེམས་པ་དེ་ནག་པོའི་ལས་ཟད་བྱེད་ཀྱི་ཟག་མེད་ཀྱི་ལམ་ཡིན་པར་ཐལ།
ནག་པོའི་ལས་ཐམས་ཅད་ཟད་པར་ནུས་པའི་ཟག་མེད་ཀྱི་སྒོམ་ལམ་བར་ཆད་མེད་ལམ་
ཡིན་པའི་ཕྱིར། ཞེས་པ་ལ་ལན་ཇི་ལྟར་ཐོབ་སེམས་པར་བྱའོ། །
བཞི་པ་ཐུབ་པ་གསུམ་ལ་སོགས་པར་དབྱེ་བ་ནི། མི་སློབ་ལུས་ངག་ལས་ཡིད་

134མཛུབ་ཁྲིད།
ཉིད༑ ༑ཐུབ་པའི་གསུམ་སྟེ་གོ་རིམ་བཞིན། །ལེགས་སྤྱད་གསུམ་པོ་ཐམས་ཅད་ནི།།
གཙང་བྱེད་རྣམ་པ་གསུམ་ཡིན་ནོ། །ཞེས་བྱུང༌། མི་སློབ་པའི་ལུས་ངག་ཡིད་གསུམ་
གྱི་ལས་ནི་རིམ་པ་བཞིན་དུ་ཐུབ་པའི་ལས་གསུམ་ཡིན་ལ། དེ་ཡང་མི་སློབ་པའི་ལུས་
ངག་གི་ལས་ལ་ཟག་མེད་ཡིན་དགོས་པ་ལས་ན་དེ་དག་ལ་རྣམ་པར་རིག་བྱེད་མིན་པའི་
གཟུགས་ཀྱིས་ཁྱབ་བོ།
ོ ལྔ་པ་ལེགས་སྤྱད་ཉེས་སྤྱད་དུ་དབྱེ་བ་ནི། ལུས་ཀྱི་ལ་སོགས་མི་དགེ་བ། །ཉེས་
པར་སྤྱད་པ་གསུམ་དུ་འདོད། །བརྣབ་སེམས་ལ་སོགས་ལས་མིན་ཡང༌། །ཡིད་ཀྱི་ཉེས་
སྤྱད་རྣམ་གསུམ་མོ། །བཟློག་པ་ལེགས་པར་སྤྱད་པ་ཡིན། །ཞེས་བྱུང༌།
དྲུག་པ་དགེ་མི་དགེ་བཅུར་དབྱེ་བ་ལ་མདོར་བསྟན་པ་ནི། དེ་ལས་ཆེ་ལོང་བསྡུས་
ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་གསུངས་སོ། །ཞེས་
བྱུང་༑ ཡིད་ཀྱི་དགེ་བ་གསུམ་དང་ལུས་ངག་གི་དགེ་བ་བདུན་ཏེ་དགེ་བ་བཅུ་པོ་དང་
དེ་བཞིན་དུ་མི་དགེ་བ་བཅུ་པོར་དགེ་བ་དང་མི་དགེ་བ་རྣམས་རགས་རིམ་ཙམ་ཞིག་བསྡུས་
ཀྱི་ཐམས་ཅད་མ་བསྡུས་ལ། དེ་ཡང་མཚམས་མེད་ལྔ་ལས་དེ་བཞིན་གཤེགས་པའི་སྐུ་
ལ་ངན་སེམས་ཀྱིས་ཁྲག་འབྱིན་པ་མ་གཏོགས་གཞན་ཕ་བསད་པ་སོགས་བསད་པའི་ལས་
གསུམ་ནི་སྲོག་གཅོད་ཀྱི་ལས་དང་། དགེ་འདུན་དབྱེན་གྱི་མཚམས་མེད་ནི་ཕྲ་མའི་ནང་
བསྡུས་སོ། །
༡༢། རྒྱས་པར་བཤད་པ་ལ་རིག་བྱེད་དང་རིག་བྱེད་མ་ཡིན་པ་དང༌། ཀུན་སློང་དང་།
གཞི་དང་། ངོ་བོ་དང་། ལས་ཀྱི་ལམ་དུ་དང་སེམས་པ་ལྷན་ཅིག་ཏུ་འབྱུང་བ་དང༌།
ལྡན་པའི་ཚུལ་དང༌། འབྲས་བུ་བཤད་པ་བདུན་ལས་དང་པོ་ནི། མི་དགེ་དྲུག་ནི་རྣམ་

135 གནས་བཞི་པ།
རིག་མིན། །གཅིག་རྣམ་གཉིས་སོ་དེ་དག་ཀྱང༌། །བྱེད་ན་དགེ་བ་བདུན་རྣམ་གཉིས།།
ཏིང་འཛིན་ལས་སྐྱེས་རྣམ་རིག་མིན། །ཉེར་བསྡོགས་རྣམས་ནི་རྣམ་རིག་བྱེད། །རྣམ་
རིག་བྱེད་མིན་འགྱུར་བ་འམ། །མ་ཡིན་བཟློག་པ་མཇུག་ཡིན་ནོ། །ཞེས་པའི་བར་གསུངས
འདོད་ལོག་མ་གཏོགས་སྲོག་གཅོད་དང་མ་བྱིན་ལེན་དང་ངག་གི་མི་དགེ་བའི་ལས་བཞི་
སྟེ་དྲུག་ནི་གཞན་བྱེད་དུ་འཇུག་པ་ན་རང་ལ་དངོས་ཀྱི་རིག་བྱེད་མེད་ལ། འདོད་ལོག་
ནི་རིག་བྱེད་དང་རིག་བྱེད་མིན་པ་གཉིས་ཀས་རྫོགས་པ་ཡིན་ཏེ། ལས་དེ་ནི་བདག་ཉིད་
ཀྱིས་བྱས་ན་དངོས་གཞིར་འགྱུར་གྱི་གཞན་བྱེད་དུ་བཅུག་པས་ལས་ལམ་རྫོགས་པ་མ་
ཡིན་པའི་ཕྱིར་ཏེ། གཞན་གྱིས་བྱས་པ་ལས་བདག་གིས་བདེ་བ་མི་མྱོང་བའི་ཕྱིར། འོན་
ཀྱང་དངོས་གཞི་རྫོགས་པའི་ལུས་ངག་གི་མི་དགེ་བ་བདུན་པོ་གང་ཡིན་ཀྱང་རྣམ་པར་
རིག་བྱེད་མིན་པ་ཡིན་དགོས་པ་ནི་སྔར་བཤད་ཟིན་པ་ལྟར་དང༌། རིག་བྱེད་མིན་པའི་
དགེ་བ་རྣམས་རྒྱུན་དུ་འཕེལ་བ་ལྟར་སྡོམ་མིན་ཅན་གྱི་རྒྱུད་ཀྱི་རིག་བྱེད་མིན་པའི་མི་དགེ་
བའི་ལས་ཀྱང་རྒྱུན་དུ་འཕེལ་བ་ཡིན་ནོ།
གཉིས་པ་ཀུན་སློང་བཤད་པ་ལ། སྦྱོར་བ་རྩ་བ་གསུམ་ལས་སྐྱེས། །དེ་ཡི་མཇུག་
ཐོགས་ལས་བྱུང་ཕྱིར། །བརྣབ་སེམས་སོགས་རྩ་གསུམ་ལས་སྐྱེས། །དགེ་བ་སྦྱོར་དང་
མཇུག་བཅས་རྣམས། །ཆགས་སྡང་གཏི་མུག་མེད་ལས་སྐྱེས། །གསོད་དང་གནོད་
སེམས་ཚིག་རྩུབ་པོ། །ཞེ་སྡང་གིས་ནི་མཐར་ཕྱིན་བྱེད། །ལོག་གཡེམ་བརྣབ་སེམས་
མ་བྱིན་ལེན། །ཆགས་པ་ཡིས་ནི་རྫོགས་པར་བྱེད། །ལོག་པར་ལྟ་བ་གཏི་མུག་གིས།།
ལྷག་མ་གསུམ་གྱིས་རྫོགས་པར་འདོད། །ཞེས་པའི་བར་བྱུང༌། །
གསུམ་པ་གཞི་བཤད་པ་ནི། གཞི་ནི་སེམས་ཅན་ལོངས་སྤྱོད་དང༌། །མིང་

མཛུབ་ཁྲིད། ་136
དང་གཟུགས་དང་མིང་ཡིན་ནོ། །སྔར་དང་མཉམ་དུ་ཤི་བ་ལ། །དངོས་མེད་ལུས་གཞན་
སྐྱེས་ཕྱིར་རོ། །དམག་ལ་སོགས་པར་དོན་གཅིག་ཕྱིར། །ཐམས་ཅད་བྱེད་པ་པོ་བཞིན་
ལྡན༑ ༑ཞེས་པའི་བར་བྱུང༌།
བཞི་པ་ངོ་བོ་བཤད་པ་ནི། སྲོག་གཅོད་པ་ནི་བསམ་བཞིན་དུ། །མ་ནོར་བར་
ནི་གཞན་བསད་པའོ། །མ་བྱིན་ལེན་པ་གཞན་གྱི་ནོར། །མཐུ་དང་འཇབ་བུས་བདག་
གིར་བྱེད། །བགྲོད་མིན་འགྲོ་བར་འདོད་པ་ཡིས། །ལོག་པར་གཡེམ་པ་རྣམ་པ་བཞི།།
རྫུན་ཚིག་འདུ་ཤེས་གཞན་སྒྱུར་བའི། །ཚིག་དོན་མངོན་པར་གོ་བ་འོ། །མིག་རྣ་ཡིད་
ཀྱི་རྣམ་ཤེས་དང༌། །གསུམ་གྱིས་ཉམས་སུ་མྱོང་གང་དེ། །མཐོང་ཐོས་རྣམ་པར་ཤེས་
པ་དང་། རྟོགས་པ་ཡིན་ཏེ་རིམ་བཞིན་བཤད། །ཕྲ་མ་ཕ་རོལ་དབྱེ་བའི་ཕྱིར། །ཉོན་
མོངས་ཅན་གྱི་སེམས་ཀྱི་ཚིག །ཚིག་རྩུབ་པོ་ནི་མི་སྙན་པ། །ཉོན་མོངས་ཅན་ཀུན་ཀྱལ་
པ་ཉིད། །གཞན་ནི་དེ་ལས་གཞན་ཉོན་མོངས། །ཁ་གསག་གླུ་དང་ཟློས་གར་བཞིན།།
བསྟན་བཅོས་ངན་བཞིན་བརྣབ་སེམས་ནི། །ལོག་པས་གཞན་གྱི་ནོར་ལ་ཆགས། །གནོད་
སེམས་སེམས་ཅན་ལ་སྡང་བ། །དགེ་དང་མི་དགེ་མེད་ལྟ་བ། །ལོག་པར་ལྟ་བ་ཡིན་
འདི་ལ། །གསུམ་ལམ་བདུན་ནི་ལས་ཀྱང་ཡིན། །མེད་པར་ལྟ་བས་རྩ་བ་གཅོད། །འདོད་
གཏོགས་སྐྱེས་ནས་ཐོབ་པ་རྣམས། །རྒྱུ་དང་འབྲས་ལ་སྐུར་འདེབས་པས། །ཀུན་གྱི་
རིམ་གྱིས་མིའི་ནང་དུ། །སྐྱེས་པ་བུད་མེད་ཀྱིས་གཅོད་དོ། །ལྟ་སྤྱད་དེ་ནི་མི་ལྡན་པའོ།།
མཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པའི་འདི་ལ་མིན། །ཞེས་པའི་
བར་གསུངས། ལས་ལ་གཟུགས་ཅན་གྱིས་ཁྱབ་པ་ཁས་ལེན་པའི་གནད་ཀྱིས་སེམས་
པའི་ལས་ལྟ་བུ་ལས་དངོས་མིན་པར་ལས་ཀྱི་ཀུན་སློང་ཙམ་ཡིན་ལ། ལུས་ངག་གི་ལས་

137 གནས་བཞི་པ།
བདུན་ནི་ལས་དང་ལས་ལམ་གཉིས་ཀ་ཡིན་པར་འདོད་དོ། །དགེ་རྩ་ཆད་པ་ལས་རྒྱུ་
འབྲས་ལ་ཐེ་ཚོམ་སྐྱེས་པའམ་ལས་འབྲས་ལ་ཡིད་ཆེས་པའི་ཡང་དག་པའི་ལྟ་བས་སླར་
མཚམས་སྦྱོར་བ་བྱེད་ལ། ཐེ་ཚོམ་གྱིས་མཚམས་སྦྱོར་བ་ན་དགེ་བ་རྙེད་པ་ཡིན་ཞིང་
དེ་ཡང་དགེ་རྩ་རང་ཉིད་མངོན་དུ་གྱུར་སྟོབས་ཀྱིས་རྙེད་པ་མིན་ཀྱངགཞན་སྟོབས་ཀྱིས་
རྙེད་པ་ཡིན་པ་དང། ཡང་དག་པའི་ལྟ་བས་མཚམས་སྦྱོར་བ་ན་དགེ་བ་རྙེད་པ་དེ་དགེ་
བ་རང་ཉིད་མངོན་དུ་གྱུར་སྟོབས་ཀྱིས་རྙེད་པ་ཡིན་ནོ། །
ཥ ལྔ་པ་ལས་ཀྱི་ལམ་དུ་དང་ལྷན་ཅིག་ཏུ་འབྱུང་བ་ནི། མི་དགེ་བརྒྱད་ཀྱི་བར་དག་
དང་༑ ༑སེམས་པ་ཅིག་ཅར་ལྷན་ཅིག་འབྱུང༌། །དགེ་བ་བཅུ་ཡི་བར་དག་དང་།། གཅིག་
དང་བརྒྱད་དང་ལྔ་དང་མིན། །ཞེས་གསུངས། སྒོ་ལྔའི་རྣམ་ཤེས་དགེ་བ་ལ་གནས་
པ་ལྟ་བུ་དགེ་བའི་ལས་ལམ་བཅུ་ལས་གནོད་སེམས་མེད་པ་དང་བརྣབ་སེམས་མེད་པ་གཉིས་
དང་ལྷན་ཅིག་ཏུ་འབྱུང་བ་ཡིན་ལ། གཏི་མུག་མེད་པའི་དགེ་བ་ནི་འཇིག་རྟེན་པའི་ཡང་
དག་པའི་ལྟ་བ་དང་ཡིད་ཀྱི་ཤེས་པ་ཡིན་དགོས་དགེ་བ་དང་མཚུངས་
ལྡན་དུ་འབྱུང་བ་མེད་དོ། །
དྲུག་པ་ལྡན་པའི་ཚུལ་བཤད་པ་ནི། དམྱལ་བ་ན་ནི་ཀྱལ་པ་དང༌། །ཚིག་རྩུབ་
གནོད་སེམས་རྣམ་གཉིས་སོ། །བརྣབ་སེམས་ལོག་ལྟ་ལྡན་པས་སོ། །སྒྲ་མི་སྙན་ན་གསུམ་
ཡོད་དེ། །དེ་ན་བདུན་པ་དངོས་སུ་ཡང་། །འདོད་པ་གཞན་ན་མི་དགེ་བཅུ། །དགེ་བ་
གསུམ་ནི་ཐམས་ཅད་ན། །རྙེད་དང་མངོན་དུ་གྱུར་སྒོ་ནས། །གཟུགས་མེད་འདུ་ཤེས་
མེད་སེམས་ཅན། །རྙེད་པས་བདུན་ཡོད་ལྷག་བྱས་ན། །མངོན་དུ་གྱུར་པའི་སྒོ་ནས་
ཀྱང་༑ ༑དམྱལ་བཅས་སྒྲ་མི་སྙན་མ་གཏོགས། །ཞེས་པའི་བར་བྱུང༌།

མཛུབ་ཁྲིད། 138
བདུན་པ་འབྲས་བུ་བཤད་པ་( དང་ཞར་ལ་ལོག་པའི་ངག་ལ་སོགས་པ་བཤད་
པ་)ནི། ཐམས་ཅད་བདག་པོ་རྒྱུ་མཐུན་དང༌། །རྣམ་སྨིན་འབྲས་བུ་འབྱིན་པར་འདོད།།
སྡུག་བསྔལ་ཕྱིར་དང་བསད་ཕྱིར་དང༌། །གཟི་བྱིན་མེད་ཕྱིར་འབྲས་རྣམ་གསུམ། །ལུས་
དང་ངག་ལས་ཆགས་ལས་སྐྱེས། །ལོག་འཚོ་སྦྱང་དཀའི་ཕྱིར་ལོགས་ཤིག །བསྟན་
ཏོ་གལ་ཏེ་ཡོ་བྱད་ལ། །ཆགས་བསླང་མདོ་དང་འགལ་ཕྱིར་མིན། །ཞེས་པའི་བར་
བྱུང་༑ མི་དགེ་བ་ཆུང་འབྲིང་ཆེ་གསུམ་གྱིས་རྣམ་སྨིན་ལ་ངན་སོང་གི་ཕུང་པོ་འཕེན་
པ་ཡིན་ཀྱང་། མི་དགེ་བའི་རྣམ་སྨིན་གྱི་འབྲས་བུ་ལ་ངེས་པར་ངན་སོང་དུ་སྨིན་པ་ཞིག་
མི་དགོས་པ་ནི་བདེ་འགྲོའི་རྟེན་ལ་གྲུབ་པའི་རྣམ་སྨིན་གྱི་འབྲས་བུ་སྡུག་བསྔལ་དེ་རང་
རྒྱུ་མི་དགེ་བས་རྫོགས་བྱེད་ཀྱི་རྒྱུ་བྱས་པ་ལས་བྱུང་བས་སོ།
བདུན་པ་ལས་འབྲས་བུ་དུ་དང་བཅས་པར་དབྱེ་བ་ནི། དྲི་བཅས་སྤོང་བའི་ལམ་
དག་གི །ལས་ནི་ལྔ་ཡི་འབྲས་བུར་བཅས། །དྲི་མེད་བཞི་ཡི་ཟག་བཅས་གཞན། །དགེ་
དང་མི་དགེ་གང་ཡིན་པའང་། །ཟག་པ་མེད་པ་ལྷག་མ་དང༌། །ལུང་བསྟན་མིན་གང་
གསུམ་གྱིས་སོ། །དགེ་བའི་དགེ་ལ་སོགས་པ་ནི། །བཞི་དང་གཉིས་དང་དེ་བཞིན་གསུམ།།
མི་དགེའི་དགེ་སོགས་གཉིས་དང་ནི། །གསུམ་དང་བཞི་སྟེ་རིམ་པ་བཞིན། །ལུང་བསྟན་
མིན་གྱི་དགེ་ལ་སོགས། །དེ་དག་གཉིས་དང་གསུམ་དང་གསུམ། །འདས་པའི་ཐམས་
ཅད་བཞི་ཡིན་ནོ། །བར་མ་ཡི་ནི་མ་འོངས་པའང༌།བར་མ་གཉིས་སོ་མ་སྐྱེས་པའི།།
འབྲས་བུ་མ་འོངས་གསུམ་ཡིན་ནོ། །རང་གི་ས་པ་བཞི་ཡིན་ནོ། །གཞན་གྱི་ས་པ་གསུམ་
དང་གཉིས། །སློབ་པའི་སློབ་ལ་སོགས་པ་གསུམ། །མི་སློབ་ལས་ཀྱི་འབྲས་བུ་ནི། །སློབ་
པ་ཡི་ནི་ཆོས་ལ་སོགས། །གཅིག་དང་གསུམ་དང་གཉིས་ཡིན་ནོ། །དེ་ལས་གཞན་པའི་

139 གནས་བཞི་པ།
འབྲས་བུ་ནི། །སློབ་སོགས་གཉིས་དང་གཉིས་དང་ལྔ། །མཐོང་བས་སྤང་བྱའི་དེ་ལ་
སོགས། །གསུམ་དང་བཞི་དང་གཅིག་ཡིན་ནོ། །བསྒོམ་པས་སྤང་བར་བྱ་ལས་ཀྱི།།
དེ་དག་གཉིས་དང་བཞི་དང་གསུམ། །སྤང་བྱ་མིན་པའི་དེ་དག་གཅིག །གཉིས་དང་
བཞི་སྟེ་གོ་རིམ་བཞིན། །ཞེས་པའི་བར་བྱུང༌། འབྲས་བུ་སྐྱེ་བའི་ཆོས་ཉེར་བཞི་ཡོད་
དེ༑ དྲི་བཅས་སྤོང་ལམ་དང་དྲི་མེད་སྤོང་ལམ་གཉིས་དང༌། ཟག་བཅས་སྤོང་ལམ་
ལས་གཞན་དགེ་བ་ཟག་བཅས་དང་མི་དགེ་བ་གཉིས་དང༌། ཟག་པ་མེད་པ་སྤོང་བའི་
ལམ་གྱི་ལྷག་མ་སྦྱོར་བ་དང་། རྣམ་གྲོལ་དང་ཁྱད་པར་གྱི་ལམ་གསུམ་དང༌། བསྒྲིབས་
པ་དང་མ་བསྒྲིབས་ལུང་མ་བསྟན་གཉིས་དང༌། དགེ་མི་དགེ་ལུང་མ་བསྟན་གསུམ་དང་།
འདས་མ་འོངས་ད་ལྟ་བ་གསུམ་དང་། རང་གི་ས་པ་དང་། གཞན་གྱི་ས་པ་གསུམ་དང་
གཉིས། །ཞེས་བྱུང་བ་ལྟར་གཞན་གྱི་ས་པ་ལ་གཉིས་དང༌། སློབ་མི་སློབ་གང་མིན་
གསུམ་དང༌། མཐོང་སྤང་སྒོམ་སྤང་སྤང་བྱ་མིན་པ་གསུམ་རྣམས་སུ་ཡོད་པའི་ཕྱིར།
འཇིག་རྟེན་པའི་སྒོམ་ལམ་བར་ཆད་མེད་ལམ་གྱི་འབྲས་བུ་ལ་འབྲས་བུ་ལྔ་ཀ་འཇོག་པ་
ལས་ན་འཇིག་རྟེན་པའི་སྒོམ་ལམ་རྣམ་གྲོལ་ལམ་ཐོབ་པའི་ཕྱི་རོལ་པའི་བྲལ་བ་ཡང་འགོག་
བདེན་དུ་འདོད་དགོས་ཏེ། དེ་འདུས་མ་བྱས་ཀྱི་ཆོས་ཡིན་པ་གང་ཞིག ནམ་མཁའ་
དང་སོ་སོར་བརྟགས་མིན་གྱི་འགོག་པ་གང་ཡང་མིན་པའི་ཕྱིར། ཞེ་ན་སྔར་གནས་དང་
པོར༑ ནམ་མཁའ་དང་ནི་འགོག་པ་གཉིས། །ཞེས་སོགས་ཐད་བཤད་པ་དང་གང་ལེགས་
དཔྱད་པར་བྱའོ། །དྲི་མེད་ཀྱི་སྤོང་བའི་ལམ་ནི་འབྲས་བུ་བཞི་ཡིས་འབྲས་བུ་དང་བཅས་
པ་ཡིན་ཏེ། ཟག་མེད་སྤོང་ལམ་གྱི་རྣམ་སྨིན་གྱི་འབྲས་བུ་མེད་པའི་ཕྱིར། དྲི་མེད་ཀྱི་
སྤོང་ལམ་ལ་ཕྱེ་ན་མཐོང་ལམ་བར་ཆད་མེད་ལམ་བཟོད་པ་བརྒྱད་དང་། སྒོམ་ལམ་

མཛུབ་ཁྲིད། 140
བར་ཆད་མེད་ལམ་གྱ་གཅིག་ཡོད་དོ། །དགེ་བས་མི་དགེ་བ་སྐྱེད་པ་ལ་འབྲས་བུ་སྐྱེས་
བུ་བྱེད་འབྲས་དང་བདག་འབྲས་གཉིས་བཞག་པ་ལ། རྩ་བར། གང་གི་སྟོབས་ཀྱིས་
གང་སྐྱེས་པའི། །འབྲས་དེ་སྐྱེས་བུ་བྱེད་ལས་སྐྱེས། །ཞེས་གསུངས་པ་ལྟར་དགེ་བའི་
སྟོབས་ཀྱིས་མི་དགེ་བ་སྐྱེད་པ་ཡོད་པ་ཇི་ལྟར་བཞག་དཔྱད་པར་བྱ་ལ། མི་སློབ་པའི་
ལས་ཀྱི་འབྲས་བུ་སློབ་པའི་ཆོས་ཡིན་ན་རྒྱུ་མཐུན་གྱི་འབྲས་བུ་བྱེད་པ་མི་སྲིད་དེ། གནས་
གཉིས་པའི་རྩ་བར། ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་
ཡིན༑ ༑ཞེས་པ་དང་། རང་འགྲེལ་དང་མཆིམས་མཛོད་ལས་ཀྱང་ཟག་མེད་ས་དགུའི་
ལམ་གྱི་བདེན་པ་རྣམས་ཕན་ཚུན་སྐལ་མཉམ་གྱི་རྒྱུ་བྱེད་པའང་རང་དང་མཉམ་པའམ་
རང་ལས་ཁྱད་པར་ཅན་གྱི་ཡིན་གྱི་རང་ལས་དམན་པའི་མིན་པར་གསུངས་པའི་ཕྱིར།
འོན་ཀྱང་ཉོན་མོངས་ཅན་གྱི་ཤེས་པ་དང་དགེ་བ་སྐྱེས་ཐོབ་ལ་རང་ལས་དམན་པའི་སྐལ་
མཉམ་གྱི་རྒྱུ་བྱེད་པའང་ཡོད་དོ། །(གནས་གཉིས་པའི་རང་འགྲེལ་ལས། “སྐྱེས་ནས་ཐོབ་པ་ཅན་གྱི་
དགེ་བའི་ཆོས་རྣམས་ཀྱི་རྣམ་པ་དགུ་པོ་ཐམས་ཅད་ཕན་ཚུན་དུ་སྐལ་བ་མཉམ་པའི་རྒྱུ་ཡིན་ཏེ།ཉོན་མོངས་པ་ཅན་རྣམས་
ཀྱང་དེ་དང་འདྲའོ།། ”ཞེས་དང་། ༡༽ གནས་གཉིས་པའི་མཛོད་ཀྱི་འགྲེལ་བཤད་དོན་གསལ་ལས་ཀྱང༌། “སྐྱེས་
ནས་ཐོབ་པ་ཅན་གྱི་དགེ་བའི་ཆོས་རྣམས་ཞེས་བྱ་བ་ལ་སྐྱེ་བས་ཐོབ་པ་ནི་སྐྱེས་ནས་ཐོབ་པའོ། །དེ་འདི་དག་ལ་ཡོད་པས་
སྐྱེས་ནས་ཐོབ་པ་ཅན་དག་གོ །རྣམ་པ་དགུ་པོ་ཐམས་ཅད་ཕན་ཚུན་དུ་སྐལ་བ་མཉམ་པའི་རྒྱུ་ཡིན་ཏེ་ཞེས་བྱ་བ་ནི་ཆུང་
ངུའི་ཆུང་ངུ་རྣམས་ནས་ཆེན་པོའི་ཆེན་པོ་རྣམས་ཁོ་ནའི་བར་གྱི་སྐལ་བ་མཉམ་པའི་རྒྱུ་ཡིན་ལ་ཆེན་པོའི་ཆེན་པོ་ནི་ཆུང་ངུའི་
ཆུང་ངུ་རྣམས་ནས་ཆེན་པོའི་ཆེན་པོ་རྣམས་ཀྱི་བར་གྱི་སྐལ་བ་མཉམ་པའི་རྒྱུ་ཡིན་ནོ། །མངོན་པར་འདུ་བྱེད་པ་ལས་བྱུང་
བ་མ་ཡིན་པའི་ཕྱིར་མཉམ་པ་ནའི་ནི་མ་ཡིན་ཏེ། སྐལ་བ་མཉམ་པའི་རྒྱུ་མངོན་པར་འདུ་བྱེད་
༡༽ སྡེ་བསྟན། མངོན་པ། གུ ༡༩༣ བ

141 གནས་བཞི་པ།
པ་ལས་བྱུང་བའི་འབྲས་བུ་ནི་དམན་པ་ཡིན་པར་མི་འདོད་ཀྱི་མངོན་པར་འདུ་བྱེད་པ་མེད་པ་ལས་བྱུང་བའི་ནི་མ་ཡིན་ནོ།།
ཉོན་མོངས་པ་ཅན་རྣམས་ཀྱང་དེ་དང་འདྲའོ་ཞེས་བྱ་བ་ནི་བརྩལ་བ་ལས་བྱུང་བ་མ་ཡིན་པའི་ཕྱིར་རྣམ་པ་དགུ་པོ་ཐམས་
ཅད་ཕན་ཚུན་དུ་སྐལ་བ་མཉམ་པའི་རྒྱུ་ཡིན་པས་སྔར་བྱུང་བ་ཐམས་ཅད་ཀྱང་རང་གི་ས་པ་ཕྱིས་འབྱུང་བ་ཐམས་ཅད་
ཀྱི་སྐལ་བ་མཉམ་པའི་རྒྱུ་ཡིན་ཏེ། འདི་ལ་མཉམ་པ་དང་ཁྱད་པར་ཅན་ཉིད་ལ་ལྟོས་པ་ནི་མེད་དོ།།’’ཞེས་གསུངས།)
སྒོམ་སྤང་གི་འབྲས་བུ་མཐོང་སྤང་ཡིན་པ་ལ་ནི་རྒྱུ་མཐུན་གྱི་འབྲས་བུ་མི་སྲིད་དེ། སྤང་
བྱ་རིས་མི་གཅིག་པའི་ཟག་བཅས་ཡིན་པས་དེ་དག་ལ་སྐལ་མཉམ་གྱི་རྒྱུ་དང་འབྲས་བུའི་
རྣམ་བཞག་བྱར་མེད་ལ། ཀུན་འགྲོའི་རྒྱུའི་འབྲས་བུའང་མི་སྲིད་པ་ནི་ཀུན་འགྲོའི་རྒྱུ་
ལ་མཐོང་སྤང་ཡིན་དགོས་པའི་ཕྱིར་རོ། །བསྡུས་གྲྭ་ལས་ཀུན་འགྲོའི་རྒྱུའི་མཚན་ཉིད་
རང་གི་འབྲས་བུ་གྱུར་པའི་རང་དང་ས་གཅིག་པའི་ཉོན་མོངས་ཅན་ཕྱི་མ་སྐྱེད་བྱེད་ཀྱི་
ཉོན་མོངས་ཅན་བཞག་པ་ལྟར་ན་སྒོམ་སྤང་ལ་ཀུན་འགྲོའི་རྒྱུ་ཡོད་ཀྱང༌། མཛོད་རང་
ལུགས་ལ་ཀུན་འགྲོའི་རྒྱུ་ལ་རྒྱུ་ཀུན་འགྲོ་དང་ཕྲ་རྒྱས་ཀུན་འགྲོ་གཉིས་སུ་ངེས་པས་སྒོམ་
སྤང་ལ་ཀུན་འགྲོའི་རྒྱུ་མེད་པར་ཁས་ལེན་ཏེ། བསྒོམ་པས་སྤང་བར་བྱ་ལས་ཀྱི། །དེ་
དག་གཉིས་དང་བཞི་དང་གསུམ། །ཞེས་སྒོམ་སྤང་གིས་མཐོང་སྤང་སྐྱེ་བའི་ཚེ་སྐྱེས་
བུ་བྱེད་འབྲས་དང་བདག་འབྲས་གཉིས་མ་གཏོགས་རྒྱུ་མཐུན་གྱི་འབྲས་བུ་སོགས་འབྲས་
བུ་གཞན་གསུམ་མི་སྲིད་པར་གསུངས་པའི་ཕྱིར། འབྲས་བུ་སྐྱེ་བའི་ཆོས་ཉེར་བཞི་དེ་
ཕྱེ་ན་ཚན་པ་ཞེ་ལྔ་ཡོད་དེ། དྲི་བཅས་སྤོང་བའི་ལམ་དག་གི །ཞེས་པ་ནས། ལུང་
བསྟན་མིན་གང་གསུམ་གྱིས་སོ། །ཞེས་པའི་བར་དྲི་བཅས་སྤོང་ལམ་འབྲས་བུ་དུ་བཅས་
ཀྱི་ཚན་པ་ནས་བསྒྲིབས་པ་དང་མ་བསྒྲིབས་ལུང་མ་བསྟན་གྱི་ལས་གཉིས་ཀྱི་འབྲས་བུ་
དུ་བཅས་ཀྱི་བར་ཚན་པ་དགུ་དང་། དགེ་བའི་དགེ་ལ་སོགས་པ་ནི་ཞེས་སོགས་རྐང་པ་

མཛུབ་ཁྲིད། 142
དྲུག་གིས་བསྟན་པའི་དགེ་སོགས་གསུམ་གྱིས་དགེ་སོགས་གསུམ་སྐྱེ་བའི་ཚན་པ་གསུམ་
གསུམ་སྟེ་དགུ་དང་། འདས་པའི་ཐམས་ཅད་བཞི་ཡིན་ནོ། །ཞེས་པའི་ཚན་པ་གསུམ།
བར་མ་ཡི་ནི་མ་འོངས་པའང༌། །བར་མ་གཉིས་སོ། ཞེས་པའི་ཚན་པ་གཉིས། མ་
སྐྱེས་པའི། །འབྲས་བུ་མ་འོངས་གསུམ་ཡིན་ནོ། །ཞེས་པའི་ཚན་པ་གཅིག རང་གི་
ས་པ་བཞི་ཡིན་ནོ། །གཞན་གྱི་ས་པ་གསུམ་དང་གཉིས། །ཞེས་པའི་ཚན་པ་གསུམ།
སློབ་སོགས་གསུམ་གྱིས་སློབ་སོགས་གསུམ་སྐྱེ་བའི་ཚན་པ་གསུམ་གསུམ་སྟེ་དགུ་དང་།
མཐོང་སྤང་དང་སྒོམ་སྤང་དང་སྤང་བྱ་མིན་པ་གསུམ་གྱིས་མཐོང་སྤང་སོགས་གསུམ་
པོ་སྐྱེ་བའི་ཚན་པ་གསུམ་གསུམ་སྟེ་དགུ་རྣམས་སུ་ཡོད་པའི་ཕྱིར་རོ། །ཚན་པ་ཞེ་ལྔ་པོ་
དེ་དག་ལ་རྣམ་སྨིན་གྱི་འབྲས་བུ་དང་བཅས་པ་བརྩི་རུང་གི་ཚན་པ་ཇི་ཡོད་དང་། དེ་
བཞིན་དུ་རྒྱུ་མཐུན་གྱི་འབྲས་བུ་དང་བཅས་པ་དང་སྐྱེས་བུ་བྱེད་འབྲས་དང་བཅས་པ་དང་
བྲལ་འབྲས་དང་བཅས་པའི་ཚན་པ་ཇི་ཡོད་བཙལ་བར་བྱ་ལ། ཚན་པ་དེ་རྣམས་ལས་
རྒྱུ་མཐུན་གྱི་འབྲས་བུ་དང་བཅས་པ་དང་སྐྱེས་བུ་བྱེད་འབྲས་དང་བཅས་པ་གཉིས་ནང་
ཕན་ཚུན་བརྩི་རུང་གི་ཚན་པ་ཇི་ཡོད་ཀྱང་བརྩིར་ཡོད་ཅིང་། ཚན་པ་དེ་ཐམས་ཅད་ལ་
བདག་འབྲས་དང་བཅས་པ་ནི་བརྩིར་ཡོད་པ་ཡིན་ནོ།
བརྒྱད་པ་རིགས་པ་དང་རིགས་པ་མ་ཡིན་པས་བསྐྱེད་པའི་ལས་ཀྱི་དབྱེ་བ་ནི།
རིགས་མིན་བསྐྱེད་པ་ཉོན་མོངས་ཅན། །ཁ་ཅིག་ཆོ་ག་ཉམས་པའང་ཞེའོ། །ཞེས་གསུངས།
དགུ་པ་འཕེན་བྱེད་དང་རྫོགས་བྱེད་ཀྱི་དབྱེ་བ་ནི། གཅིག་གིས་སྐྱེ་བ་གཅིག་འཕེན་
ནོ༑ ༑ཡོངས་རྫོགས་བྱེད་པ་དུ་མ་ཡིན། །སེམས་མེད་སྙོམས་པར་འཇུག་པ་དག །འཕེན་
བྱེད་མ་ཡིན་ཐོབ་པའང་མིན། །ཞེས་བྱུང༌། འཕེན་བྱེད་ཀྱི་ལས་ནི་རང་འབྲས་རྣམ་

143
གནས་བཞི་པ།
སྨིན་སྲོག་གི་དབང་པོ་འཕེན་པའི་གཉིས་པ་འདུ་བྱེད་ཀྱི་ལས་དང་བཅུ་པ་སྲིད་པའི་ལས་
ཐོག་མའི་མ་རིག་པས་ཀུན་ནས་བསླངས་པ་རྣམས་ཡིན་ལ། རྫོགས་བྱེད་ཀྱི་ལས་ལ་གཉིས་
པ་འདུ་བྱེད་དང་བཅུ་པ་སྲིད་པའི་ལས་གང་ཡང་ཡིན་མི་དགོས་སོ། །ཞིང་གི་ཁྱད་པར་
ལས་མཐོང་ཆོས་འབྲས་བུ་ཅན་གྱི་ལས་བུད་མེད་རྣམས་ཀྱི་རྩོད་པ་ཞི་བར་བྱས་སོ་ཞེས་
པའི་ཚིག་རྩུབ་ཀྱི་ལས་ཀྱིས་དེ་མ་ཐག་ཏུ་བུད་མེད་དུ་གྱུར་ཅིང་སླར་ཡང་སྐྱེ་བ་ལྔ་བརྒྱར་
བུད་མེད་དུ་སྐྱེས་པ་གསུངས་པ་འཕེན་རྫོགས་ཀྱི་ལས་གང་གི་དབང་དུ་བྱས་ཤེ་ན། བྱེ་
བྲག་སྨྲ་བའི་ལུགས་འདིར་ལས་གཅིག་གིས་སྐྱེ་བ་དུ་མ་འཕེན་པ་མི་སྲིད་པས་བུད་མེད་
ཀྱི་སྐྱེ་བ་ལྔ་བརྒྱ་པོ་དེ་རྣམས་འཕེན་བྱེད་ཀྱི་ལས་སོ་སོར་བཞག་དགོས་ལ་དེ་བས་ན་དེ་
ལྟ་བུའི་ཚིག་རྩུབ་ཀྱི་ལས་དེ་རྫོགས་བྱེད་ཀྱི་ལས་སུ་འདོད་དམ། འོན་ཏེ་ལས་དེས་ཡུལ་
ཁྱད་པར་ཅན་ལ་བརྟེན་པའི་དབང་གིས་མཐོང་ཆོས་མྱོང་འགྱུར་གྱི་ལས་དང་། བུད་
མེད་ཀྱི་སྐྱེ་བ་ལྔ་བརྒྱ་འཕེན་འབྱེད་ཀྱི་ལས་ཐ་དད་པ་ལྔ་བརྒྱ་ཡང་དུས་གཅིག་ཏུ་བསགས་
པར་འདོད་རིགས་སམ་འཇོག་མཚམས་གང་ལེགས་བྱའོ། །བསམ་གཏན་བཞི་པའི་དངོས་
གཞི་ཐོབ་ཟིན་པའི་འོག་རོལ་ཏུ་འདུ་ཤེས་མེད་པའི་སྙོམས་འཇུག་ལ་གཞི་ནས་འཇུག་པ་
དགོས་ཤིང་དེའི་ཚུལ་ནི་འདུ་ཤེས་མེད་པའི་སྙོམས་འཇུག་ལ་ཐར་ལམ་དུ་བལྟས་ཏེ་སྙོམས་
འཇུག་དེར་འཇུག་པ་ཡིན་པའང་གནས་གཉིས་པར། བསམ་གཏན་ཐ་མར་འབྱུང་འདོད་
པས༑ ༑དགེ་བའོ། ཞེས་གསུངས་པ་ལྟར་དང་དེ་ལྟར་ན་ལྷ་ཚེ་རིང་པོའི་འཕེན་བྱེད་
ཀྱི་ལས་གྲུབ་ཟིན་ནས་འདུ་ཤེས་མེད་པའི་སྙོམས་འཇུག་སྒོམ་པ་ནི་རྫོགས་བྱེད་ཡིན་ལ།
དེ་བཞིན་དུ་འགོག་པའི་སྙོམས་འཇུག་ཡང་རྫོགས་བྱེད་ཡིན་ནོ། །འདུ་ཤེས་མེད་པའི་
སྙོམས་འཇུག་དང་འགོག་པའི་སྙོམས་འཇུག་གཉིས་ཀ་སེམས་མེད་པར་འདྲ་ན་དེ་གཉིས་

144མཛུབ་ཁྲིད།
ལ་ཁྱད་པར་ཅི་ཡོད་ཅེ་ན། རིམ་བཞིན་རང་འབྲས་རྣམ་སྨིན་བསམ་གཏན་བཞི་པའི་
རྟེན་ལ་རྫོགས་པར་བྱེད་པ་དང་སྲིད་རྩེའི་རྟེན་ལ་རྫོགས་པར་བྱེད་པ་ཡིན་ལ། སྙོམས་
འཇུག་གཉིས་ཀྱི་དགག་བྱར་ཚོར་འདུ་རགས་པ་བཞག་ཀྱང་འགོག་སྙོམས་ཀྱི་དགག་བྱ་
ཚོར་འདུ་ནི་གཟུགས་མེད་སས་བསྡུས་ཀྱི་ཚོར་འདུ་རྣམས་ཀྱང་འཇོག་ཏུ་ཡོད་པ་དང་།
འདུ་ཤེས་མེད་པའི་སྙོམས་འཇུག་གི་དགག་བྱ་ཚོར་འདུ་རགས་པ་ནི་བསམ་གཏན་སས་
བསྡུས་ཀྱི་ཚོར་འདུ་མན་ཆད་བཞག་གི་གཟུགས་མེད་ཀྱི་ཚོར་འདུ་རྣམས་དེས་འགོག་པར་
མི་ནུས་སོ། །བསམ་གཏན་སྤེལ་སྒོམ་ཡང་འབྲས་བུ་ཆེ་བའི་སྐྱེ་བ་འཕེན་བྱེད་ཀྱི་ལས་
ཀྱི་རྣམ་སྨིན་གནས་གཙང་དུ་རྫོགས་པར་བྱེད་པའི་རྫོགས་བྱེད་ཡིན་གྱི་འཕེན་བྱེད་ནི་མིན་
ནོ༑ ༑
བཅུ་པ་སྒྲིབ་པ་གསུམ་བཤད་པ་ནི། མཚམས་མེད་པ་ཡི་ལས་རྣམས་དང་། །ཉོན་
མོངས་ཤས་ཆེན་ངན་འགྲོ་དང༌། །འདུ་ཤེས་མེད་པའི་སེམས་ཅན་དང༌། །སྒྲ་མི་སྙན་
སྒྲིབ་གསུམ་དུ་འདོད། །མཚམས་མེད་གླིང་གསུམ་དག་ན་ཡོད། །ཟ་མ་སོགས་ལ་མི་
འདོད་དོ། །ཕན་དང་ངོ་ཚ་ཆུང་བའི་ཕྱིར། །ལྷག་མ་འགྲོ་བ་ལྔ་དག་ན། །ཞེས་བྱུང༌།
དཔལ་མགོན་འཕགས་པ་ཀླུའི་ཞབས་ཀྱི་བཤེས་སྤྲིངས་ལས། གང་ཞིག་སྔོན་ཆད་བག་
མེད་གྱུར་པ་ལས། །ཕྱི་ནས་བག་དང་ལྡན་པར་གྱུར་དེ་ཡང༌། །ཟླ་བ་སྤྲིན་བྲལ་ལྟ་བུར་
རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །ཞེས་རང་གི་ཕ་
བསད་པའི་མ་སྐྱེས་དགྲ་དང༌། མ་བསད་པའི་མཚམས་མེད་ཀྱི་ལས་ཅན་བདེ་བྱེད་ཀྱིས་
ཀྱང་དགྲ་བཅོམ་པའི་འབྲས་བུ་ཚེ་འདིར་ཐོབ་པར་གསུངས་སོ། །འདིར་རང་འགྲེལ་
66
ལས༑ “མཚམས་མེད་གླིང་གསུམ་དག་ན་ཡོད། །བྱང་གི་སྒྲ་མི་སྙན་དང༌། འགྲོ་བ་

145 གནས་བཞི་པ།
གཞན་དག་ན་ཡང་མེད་ན་ཡང་ཁམས་གཞན་ན་ལྟ་སྨོས་ཀྱང་ཅི་དགོས། དེ་དག་ན་ཡང་
སྐྱེས་པ་དང་བུད་མེད་རྣམས་ཁོ་ན་ལ་ཡོད་ཀྱི། །ཟ་མ་སོགས་ལ་མི་འདོད་དོ། །ཅིའི་
ཕྱིར་ཞེ་ན། སྡོམ་པ་མེད་པའི་གཏན་ཚིགས་གང་ཡིན་པ་དེ་ཉིད་ཀྱི་ཕྱིར་རོ།།’’ཞེས་
གསུངས་པའང་མཚམས་མེད་ཀྱི་ལས་ལ་སྡོམ་མིན་ཡིན་དགོས་པར་དགོངས་པ་མིན་ཏེ་
མཚམས་མེད་ཀྱི་ལས་ལ་བར་མའི་མི་དགེ་བ་ཡོད་པའི་ཕྱིར།
བཅུ་གཅིག་པ་མཚམས་མེད་པ་ལྔ་བཤད་པ་ནི། དགེ་འདུན་དབྱེན་ནི་མི་འཕྲོད་
པའི༑ ༑རང་བཞིན་ལྡན་པ་མ་ཡིན་ཆོས། །ཉོན་མོངས་ཅན་མིན་ལུང་བསྟན་མིན།།
དེ་དང་དགེ་འདུན་ཡང་དག་ལྡན། །དེ་ཡི་ཁ་ན་མ་ཐོ་རྫུན། །དེ་དང་འབྱེད་པོ་ཡང་
དག་ལྡན། །བསྐལ་པར་གནར་མེད་པར་སྨིན་འགྱུར། །ལྷག་པས་གནོད་པ་ལྷག་པར་
འགྱུར། །དགེ་སློང་ལྟ་སྤྱད་ཚུལ་ལྡན་པས། །འབྱེད་དོ་གཞན་དུའོ་བྱིས་པ་རྣམས། །སྟོན་
དང་ལམ་གཞན་ལ་བཟོད་པ། །ཕྱེ་བའོ་དེ་ནི་མི་གནས་སོ། །དེ་ནི་འཁོར་ལོའི་དབྱེན་
དུ་འདོད། །འཛམ་བུའི་གླིང་ནའོ་དགུ་སོགས་ཀྱི། །ལས་ཀྱི་དབྱེན་ནི་གླིང་གསུམ་ན།།
དེ་ནི་བརྒྱད་དག་ཡན་ཆད་ཀྱིས། །དང་པོ་མཐའ་སྐྱོན་ཟུང་གཅིག་གི །སྔ་རོལ་ཐུབ་
པ་ནོངས་པ་དང༌། །མཚམས་མ་བཅད་པ་དག་ཏུ་ཡང༌། །འཁོར་ལོའི་དབྱེན་ནི་མི་
འབྱུང་ངོ༌། །ཕན་འདོགས་པ་དང་ཡོན་ཏན་ཞིང༌། །སྤངས་དང་མེད་པར་བྱས་ཕྱིར་
རོ༑ ༑མཚན་ནི་གཞན་དུ་གྱུར་ཀྱང་འགྱུར། །གང་གི་ཟླ་མཚན་ལས་བྱུང་མ། །སངས་
རྒྱས་བརྡེག་པར་སེམས་ལ་མིན། །བསྣུན་འོག་དགྲ་བཅོམ་པ་ལ་མིན། །མཚམས་མེད་
སྦྱོར་བ་བྱས་པ་ལ། །འདོད་ཆགས་བྲལ་འབྲས་མི་སྲིད་དོ། །དགེ་འདུན་དབྱེ་ཕྱིར་རྫུན་
སྨྲ་བ། །ཁ་ན་མ་ཐོ་རབ་ཆེར་འདོད། །འཇིག་རྟེན་པ་ཡི་དགེ་བ་ལ། །སྲིད་རྩེའི་སེམས་

146མཛུབ་ཁྲིད།
པ་འབྲས་རབ་ཆེ། །ཞེས་པའི་བར་བྱུང༌། དགྲ་བཅོམ་པ་བསད་པའི་མཚམས་མེད་
ཀྱི་ལས་ལྟ་བུ་གཞན་ལ་བཅོལ་ནས་བྱས་པ་ན་གང་ལ་བཅོལ་བའི་གང་ཟག་དང་བཅོལ་
བ་པོ་གཉིས་ཀར་མཚམས་མེད་ཀྱི་ལས་བྱུང་བ་ཡིན་ནོ། །
བཅུ་གཉིས་པ་མཚམས་མེད་དང་ཉེ་བ་ལྔ་ནི། མ་དགྲ་བཅོམ་མ་སུན་བྱས་དང་།།
བྱང་ཆུབ་སེམས་དཔའ་ངེས་གནས་དང༌། །སློབ་པ་གསོད་དང་དགེ་འདུན་གྱི། །འདུ་
བའི་སྒོ་ནི་འཕྲོག་པ་དག །མཚམས་མེད་པ་དང་ཆ་འདྲ་སྟེ། །ལྔ་པ་མཆོད་རྟེན་འཇིག་
པ་ཡིན། །བཟོད་དང་ཕྱིར་མི་འོང་དགྲ་བཅོམ། །འཐོབ་ལ་ལས་གེགས་ཤིན་ཏུ་བྱེད།།
གང་ནས་བྱང་ཆུབ་སེམས་དཔའ་ཡིན། །གང་ནས་མཚན་གྱི་ལས་བྱེད་པ། །བདེ་འགྲོ་
རིགས་མཐོར་སྐྱེ་དབང་ཚང༌། །ཕོར་འགྱུར་ཚེ་རབས་དྲན་མི་ལྡོག །དེ་ནི་འཛམ་གླིང་
ཕོ་གྱུར་ཉིད། །མངོན་སུམ་སངས་རྒྱས་ལ་སེམས་པ། །བསམ་པ་ལས་བྱུང་བསྐལ་པ་
བརྒྱ༑ ༑ལུས་པ་དག་ཏུ་འཕེན་པར་བྱེད། །རེ་རེའང་བསོད་ནམས་བརྒྱ་ལས་སྐྱེ། །རྣམ་
གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་བྱུང༌། །དང་པོ་ཤཱ་
ཀྱ་ཐུབ་པ་ཡིན། །ཀུན་ལ་ཐམས་ཅད་སྙིང་རྗེ་ཡིས། །སྦྱིན་པར་བྱེད་པས་སྦྱིན་པ་རྫོགས།།
ཆགས་བཅས་ཡན་ལག་བཅད་ཀྱང་ནི། །མི་འཁྲུག་བཟོད་དང་ཚུལ་ཁྲིམས་ཀྱི། །སྐར་
རྒྱལ་བསྟོད་པས་བརྩོན་འགྲུས་ཀྱི། །དེ་མ་ཐག་ལ་ཏིང་འཛིན་བློའི། །ཞེས་པའི་བར་
གསུངས། ས་མཚམས་གང་ནས་བྱང་སེམས་ངེས་པར་གནས་པ་ཡིན་ཞེ་ན། གང་ནས་
བཟུང་སྟེ་མཚན་བཟང་སྨིན་པར་གྱུར་པའི་ལས་བྱེད་པ་དེ་ནས་ངེས་པར་གནས་པའི་བྱང་
ཆུབ་སེམས་དཔའ་སྟེ་བསྐལ་པ་བརྒྱ་ནས་སངས་རྒྱས་འཐོབ་པར་ངེས་པའོ་ཞེས་པའི་དོན་
ནོ༑ ༑མཚན་རྣམ་པར་སྨིན་པ་ཅན་གྱི་ལས་ནི་ཤིན་ཏུ་སྟོབས་ཆེ་བས་བསྐལ་ཆེན་གྲངས་

147 གནས་བཞི་པ
མེད་གསུམ་ལས་བསྐལ་ཆེན་བརྒྱ་ཡི་ཚོགས་གསོག་པ་ལུས་པ་ན་གཞི་ནས་གསོག་གི་དེའི་
གོང་དུ་གསོག་ནུས་པ་མིན་ནོ། །བྱང་སེམས་ངེས་གནས་དེ་ནི་དེ་ཕན་ཆད་བདེ་འགྲོར་
སྐྱེ་བ་དང་དེའི་ནང་ནས་ཀྱང་རིགས་མཐོན་པོར་སྐྱེ་བ་དང་མིག་སོགས་དབང་པོ་ཚང་བ་
དང་ཕོ་འབའ་ཞིག་ཏུ་འགྱུར་བ་དང་། སྐྱེ་བ་ཐམས་ཅད་དུ་ཚེ་རབས་དྲན་པ་དང་། བྱང་
ཆུབ་ལས་ཕྱིར་མི་ལྡོག་པ་སྟེ་(འདིའི་ཐད་ཀྱི་རང་འགྲེལ་ལས། “ནུར་བས་ན་ལྡོག་པའོ། །ནུར་བ་མེད་པས་
ན་མི་ལྡོག་པ་སྟེ། ལྡོག་པ་མེད་ཅེས་བྱ་བའི་ཐ་ཚིག་སྟེ། སེམས་ཅན་ཐམས་ཅད་ལ་ཕན་པའི་དོན་དུ་སྡུག་བསྔལ་གྱི་རྣམ་
པ་ཐམས་ཅད་དང་། ལོག་པར་སྒྲུབ་པ་ཐམས་ཅད་ཀྱིས་སྐྱོ་བ་མེད་པའི་ཕྱིར་རོ། །འཇིག་རྟེན་ཟོང་གིས་མ་ཉོས་པའི་
བྲན་ཞེས་བརྗོད་པ་གང་ཡིན་པ་དེ་ནི་བྱང་ཆུབ་སེམས་དཔའ་དེ་དག་ཡིན་ཏེ། བདག་ཉིད་ཆེན་པོ་དེ་དག་ནི། འབྱོར་པའི་
མཆོག་ཁྱད་པར་ཅན་ཐམས་ཅད་བརྙེས་ཀྱང་ཐུགས་རྗེའི་གཞན་གྱི་དབང་དུ་གྱུར་པའི་ཕྱིར་བདག་ཉིད་སེམས་ཅན་ཐམས་
ཅད་ཀྱི་དྲུང་དུ་ཁྱི་དང་འདྲ་བར་ང་རྒྱལ་མེད་པར་གནས་ཏེ། སེམས་ཅན་ཐམས་ཅད་ཀྱིས་བརྙས་གནོད་བྱས་པ་ཐམས་
ཅད་བཟོད་ཅིང་ངལ་བ་དང་མནགས་པ་ཐམས་ཅད་ཀྱང་ཉམས་སུ་ལེན་པ་ཡིན་ནོ།།”ཞེས་གསུངས།) ཁྱད་ཆོས་
དྲུག་དང་ལྡན་པ་ཡིན་ལ། འདིའི་ཚེ་རབས་དྲན་པ་ཡང་རང་བཞིན་གྱིས་ཚེ་རབས་དྲན་
པ་དང་ལས་ལས་སྐྱེས་པ་ཡིན་གྱི་སྒོམ་བྱུང་དང་སྐྱེས་སྟོབས་གང་ཡང་མིན་ནོ། །མཚན་
རྣམ་པར་སྨིན་པ་ཅན་གྱི་ལས་དེ་ནི་བསམ་བྱུང་གི་དགེ་བ་ཡིན་གྱི་ཐོས་བྱུང་ནི་མིན་ཏེ།
དམན་པའི་ཕྱིར་རོ། །སྒོམ་བྱུང་ཡང་མ་ཡིན་ཏེ། སྒོམ་བྱུང་ཟག་མེད་ནི་མ་ཐོབ་ཅིང་།
སྒོམ་བྱུང་ཟག་བཅས་ལ་གཉིས་ལས་སྲིད་པ་ལ་བརྟེན་པའི་རྒྱུ་སྙོམས་འཇུག་ནི་སྲིད་རྩེའི་
སྙོམས་འཇུག་ཀྱང་མཚན་རྣམ་པར་སྨིན་པ་ཅན་གྱི་རྒྱུར་མི་རུང་ལ། ཐར་པ་ལ་བརྟེན་
པ་ནི་གནས་དྲུག་པར། སྟོན་དང་བསེ་རུ་བྱང་ཆུབ་བར། །བསམ་གཏན་མཐའ་རྟེན་
གཅིག་ལ་ཀུན། །ཞེས་གསུངས་པ་ལྟར་སྦྱོར་ལམ་མམ་མི་སྡུག་པ་ནས་བཟུང་སྟེ་བྱང་

148
མཛུབ་ཁྲིད།
ཆུབ་ཟད་མི་སྐྱེ་ཤེས་པའི་བར་གྱི་ལམ་ཀུན་སྟན་གཅིག་ཁོ་ན་ལ་སྐྱེད་པས་བྱང་སེམས་སྲིད་
པ་ཐ་མ་པའི་ཚེ་རབས་གོང་མ་ལམ་ལ་སློབ་པའི་སྐབས་སུ་མ་ཐོབ་པའི་ཕྱིར་རོ། །སྦྱོར་
ལམ་དྲོད་ཡན་སྟན་ཐོག་གཅིག་ལ་སྐྱེ་བའི་སྦྱོར་ལམ་སྟན་གཅིག་པ་ཐོབ་པའི་སྲིད་པ་ཐ་
མ་པའི་བྱང་སེམས་ནི་མཚན་རྣམ་པར་སྨིན་པ་ཅན་གྱི་ལས་རྫོགས་པར་བསགས་ཟིན་པས་
དེས་ལས་དེ་སླར་ཡང་ང་གསོག་མི་དགོས་ལ། ཚེ་རབས་སྔ་མ་མཚན་བཟང་སྨིན་བྱེད་
ཀྱི་ལས་བསགས་པའི་སྐབས་རྣམས་སུ་བསམ་གཏན་གྱི་སྙོམས་འཇུག་མ་ཐོབ་པར་སྲིད་
པ་ཐ་མ་པའི་རྟེན་དེ་ལ་བསམ་གཏན་གྱི་སྙོམས་འཇུག་བཞི་པོ་གསར་དུ་ཐོབ་པའང་ཡིན་
ནོ༑ ༑མཚན་རྣམ་པར་སྨིན་པ་ཅན་གྱི་ལས་ཀྱི་རྣམ་སྨིན་གྱི་འབྲས་བུ་འདོད་པའི་སས་
བསྡུས་པའི་དབང་ལས་ལས་དེ་ཡང་འདོད་པའི་སས་བསྡུས་པ་ཡིན་ལ། དེ་ལ་ཐོས་བྱུང་
དང་སྒོམ་བྱུང་མེད་པ་སྔར་བཤད་པ་ལྟར་དང་སྐྱེས་ཐོབ་ཀྱང་མེད་དོ། །
བཅུ་གསུམ་པ་བསོད་ནམས་བྱ་བའི་གཞི་གསུམ་བཤད་པ་ནི། གསུམ་པོ་བསོད་
ནམས་བྱ་བ་དང་། །དེའི་གཞི་དཔེར་ན་ལས་ལམ་བཞིན། །གང་གིས་སྦྱིན་བྱེད་དེ་སྦྱིན་
པ༑ ༑མཆོད་དང་ཕན་གདགས་འདོད་པ་ཡིས། །ལུས་དང་ངག་ལས་སློང་དང་བཅས།།
དེ་འབྲས་ལོངས་སྤྱོད་ཆེན་པོ་ཅན། །བདག་གཞན་དོན་ཕྱིར་གཉིས་དོན་ཕྱིར། །གཉིས་
ཀའི་དོན་དུ་མིན་ཕྱིར་སྦྱིན། །དེ་ཡི་ཁྱད་པར་སྦྱིན་བདག་དང་། །དངོས་དང་ཞིང་གི་
ཁྱད་པར་ལས། །སྦྱིན་བདག་ཁྱད་འཕགས་དད་སོགས་ཀྱིས། །གུས་ལ་སོགས་པས་
སྦྱིན་པར་བྱེད། །དེ་ཕྱིར་བཀུར་སྟི་རྒྱ་ཆེན་དང༌། །དུས་དང་བར་ཆད་མེད་པར་རྙེད།།
ཁ་དོག་ལ་སོགས་ཕུན་ཚོགས་དངོས། །དེ་ལས་གཟུགས་བཟང་གྲགས་ལྡན་དང་། །དགའ་
དང་ཤིན་ཏུ་གཞོན་ཤ་དང༌། །དུས་སུ་རེག་ན་བདེ་ལུས་འགྱུར། །འགྲོ་དང་སྡུག་བསྔལ་

149 གནས་བཞི་པ།
ཕན་འདོགས་དང་། །ཡོན་ཏན་རྣམས་ཀྱི་ཞིང་ཁྱད་འཕགས། །མཆོག་ནི་གྲོལ་བས་
གྲོལ་བ་འམ། །བྱང་ཆུབ་སེམས་དཔའ་ཡིས་བརྒྱད་པ། །འཕགས་པ་མིན་ཡང་ཕ་མ་
དང་༑ ༑ནད་པ་དང་ནི་ཆོས་སྨྲ་དང༌། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་
ནི་གཞལ་དུ་མེད་པ་ཡིན། །མཇུག་དང་ཞིང་དང་གཞི་དང་ནི། །སྦྱོར་དང་སེམས་པ་
བསམ་པ་སྟེ། །དེ་དག་ཆུང་དང་ཆེ་བ་ལས། །ལས་ཀྱང་ཆུང་དང་ཆེ་བ་ཉིད། །བསམས་
བཞིན་པ་དང་རྫོགས་པ་དང༌། །མི་འགྱོད་གཉེན་པོ་མེད་པ་དང༌། །འཁོར་དང་རྣམ་
པར་སྨིན་པ་ལས། །བསགས་པའི་ལས་ཞེས་བྱ་བ་ཡིན། །མཆོད་རྟེན་ལ་བཏང་རྒྱུས་
བྱུང་བའི། །བསོད་ནམས་ལེན་མེད་བྱམས་སོགས་བཞིན། །རྒྱུ་ལས་འབྲས་བུ་མི་འཁྲུལ་
ཕྱིར༑ ༑ངན་པའི་ཞིང་ལས་འབྲས་ཡིད་འོང༌། །འཆལ་བའི་ཚུལ་ཁྲིམས་མི་དགེའི་
གཟུགས། །དེ་སྤོང་ཚུལ་ཁྲིམས་རྣམ་གཉིས་སོ། །སངས་རྒྱས་ཀྱིས་ནི་བཅས་པ་ཡང་།།
རྣམ་དག་ཡོན་ཏན་བཞི་ལྡན་ནོ། །འཆལ་ཁྲིམས་དེ་རྒྱུས་འཕན་མ་བྱུང༌། །དེ་གཉེན་
པོ་དང་ཞི་ལ་རྟེན། །མཉམ་པར་བཞག་པའི་དགེ་བ་ནི། །བསྒོམས་པའོ་སེམས་ལ་སྒོ་
ཕྱིར་རོ། །མཐོ་རིས་དོན་དུ་ཚུལ་ཁྲིམས་དང༌། །འབྲལ་བའི་དོན་དུ་སྒོམ་གཙོའི་ཕྱིར།།
བསྐལ་པར་མཐོ་རིས་དགའ་གནས་ཕྱིར། །བཞི་ཡི་ཚངས་པའི་བསོད་ནམས་ཡིན། །ཆོས་
སྦྱིན་ཉོན་མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་པའི་
བར་གསུངས། འདིར་རང་འགྲེལ་ལས། ‘“བསྒོམས་པ་ལས་བྱུང་བ་ལ་བྱམས་པ་ནི་
བསོད་ནམས་ཀྱང་ཡིན་ལ། བསོད་ནམས་བྱ་བའི་གཞི་ཡང་ཡིན་ཏེ། བྱམས་པའི་སྒོ་
ནས་དེ་དང་མཚུངས་པར་ལྡན་པའི་སེམས་པ་མངོན་པར་འདུ་བྱེད་པའི་ཕྱིར་རོ། །དེ་
དང་ལྷན་ཅིག་འབྱུང་བའི་སེམས་པ་དང་། ཚུལ་ཁྲིམས་ནི་བསོད་ནམས་ཀྱང་ཡིན་ལ་

150མཛུབ་ཁྲིད།
བྱ་བ་ཡང་ཡིན་ནོ། །དེ་དང་ལྷན་ཅིག་འབྱུང་བ་གཞན་ནི་བསོད་ནམས་ཁོ་ན་ཡིན་
ནོ༑༑ ”ཞེས་བསྒོམས་པ་ལས་བྱུང་བའི་བྱམས་པ་དང་ལྷན་ཅིག་འབྱུང་བའི་སེམས་པ་
དང་བསམ་གཏན་དང་ཟག་མེད་ཀྱི་སྡོམ་པ་ནི་བསོད་ནམས་དང་བྱ་བ་གཉིས་ཀ་ཡིན་ཀྱང་
བྱ་བའི་གཞི་མིན་པར་བསྟན་ལ། བསམ་གཏན་དང་ཟག་མེད་ཀྱི་སྡོམ་པ་ལྟ་བུ་བྱ་བའི་
གཞི་མིན་པ་ནི་སེམས་ཀྱི་རྗེས་འབྲང་གི་སྡོམ་པ་ཡིན་པའི་དབང་ལས་ཡིན་ནོ། །རྣམ་
སྨིན་ཡིད་དུ་འོང་བ་འབྱིན་པས་བསོད་ནམས། ལས་ཀྱི་རང་བཞིན་ཡིན་པས་བྱ་བ། ཀུན་
སློང་གི་སེམས་པའི་རྟེན་ནམ་གཞི་ཡིན་པས་བྱ་བའི་གཞི་ཞེས་བྱའོ། །བསམ་གཏན་དང་
ཟག་མེད་ཀྱི་སྡོམ་པ་རྣམས་ཀྱང་ལུས་ངག་གི་ལས་ཀྱི་རང་བཞིན་དུ་ངེས་པ་ལས་ན་ཟག་
མེད་ཀྱི་སྡོམ་པའི་ནང་ལུས་ལས་དང་ངག་ལས་ཇི་ལྟར་ཡོད་ཚུལ་དང་ཟག་མེད་ཀྱི་སྡོམ་
པའི་ལུས་ལས་དང་ངག་ལས་སོ་སོར་ཕྱེ་ཚུལ་ལ་དཔྱད་དགོས་པ་ཡོད་དོ། །འཆལ་བའི་
ཚུལ་ཁྲིམས་སྤོང་བའི་ཚུལ་ཁྲིམས་ལ་རིག་བྱེད་དང་རིག་བྱེད་མིན་པ་གཉིས་ཀ་ཡོད་པར་
གསུངས་པ་ནི་བར་མའི་ཚུལ་ཁྲིམས་ལྟ་བུའི་དབང་དུ་བྱས་ཀྱི་སོ་ཐར་གྱི་ཚུལ་ཁྲིམས་ལ་
རིག་བྱེད་ནི་མི་འཇོག་ལ། དེ་བཞིན་དུ་ཕྱི་དྲོའི་ཁ་ཟས་ཟ་བ་དང་ཆང་བཏུང་བ་ལྟ་བུའི་
བཅས་རྐྱང་གི་ལྟུང་བ་སྤོང་བའི་ཚུལ་ཁྲིམས་ལའང་རིག་བྱེད་དང་རིག་བྱེད་མིན་པ་གཉིས་
ཡོད་དོ། །འོན་ཀྱང་བཅས་རྐྱང་གི་ཁ་ན་མ་ཐོ་བའི་ལྟུང་བ་ལྟ་བུ་ནི་རིག་བྱེད་ཀྱི་གཟུགས་
ཡིན་ལ་རིག་བྱེད་མིན་པར་མི་བཞག་སྟེ། ལུང་མ་བསྟན་ཡིན་པའི་ཕྱིར།
བཅུ་བཞི་པ་ཆ་མཐུན་གྱི་དགེ་བ་གསུམ་བཤད་པ་ནི། བསོད་ནམས་མྱ་ངན་འདས་
པ་དང་། །ངེས་འབྱེད་ཆ་མཐུན་དགེ་རྣམ་གསུམ། །ཞེས་བྱུང་བ་ལྟར་བསོད་ནམས་
ཆ་མཐུན་དང་ཐར་པ་ཆ་མཐུན་དང་ངེས་འབྱེད་ཆ་མཐུན་གསུམ་ནི་རིམ་པ་ལྟར་ཐར་

151 གནས་བཞི་པ།
ལམ་གྱི་ཡན་ལག་ཏུ་མ་སོང་བའི་འཇིག་རྟེན་པའི་དགེ་བ་ཀུན་ལྟ་བུ་དང་པོ་དང་། ཚོགས་
ལམ་ལྟ་བུ་གཉིས་པ་དང༌། བདེན་པ་ལ་དམིགས་པའི་སྒོམ་བྱུང་གི་སྦྱོར་ལམ་དྲོད་སོགས་
བཞི་ལྟ་བུ་གསུམ་པ་ཡིན་པའི་ཕྱིར་རོ། །
བཅོ་ལྔ་པ་རིགས་པས་རབ་ཏུ་བཅུག་པའི་ལས་ནི། རིགས་པས་རབ་ཏུ་བཅུག་
པའི་ལས། །རྣམ་གསུམ་ཀུན་སློང་བཅས་པ་ནི། །ཡིག་འབྲུ་རྒྱ་དང་བགྲང་བཅས་པའི།།
སྙན་ངག་གྲངས་ཏེ་གོ་རིམ་བཞིན། །བསྒྲིབས་ངན་ཁ་ན་མ་ཐོ་བཅས། །ཉོན་མོངས་
ཅན་ཆོས་དྲི་མེད་དག །གྱ་ནོམ་འདུས་བྱས་དགེ་བསྟེན་བྱ། །ཐར་པ་བླ་ན་མེད་པ་ཡིན།།
ཆོས་མངོན་པའི་མཛོད་ཀྱི་ཚིག་ལེའུ ར་བྱས་པ་ལས། ལས་བསྟན་པ་ཞེས་བྱ་བ་སྟེ་གནས་
བཞི་པའོ།། །།ཞེས་པའི་བར་བྱུང༌།

152མཛུབ་ཁྲིད།
གནས་ལྔ་པ་ཕྲ་རྒྱས་བསྟན་པ།
ཕྲ་རྒྱས་བསྟན་པ་འཆད་པ་ལ། ཕྲ་རྒྱས་ཀྱི་རང་བཞིན་དང་། དེ་ཇི་ལྟར་སྤོང་
བའི་ཚུལ་དང༌། སྤངས་པའི་འབྲས་བུ་ཡོངས་ཤེས་བཤད་པ་གསུམ་ལས་དང་པོ་ལའང་
ཕྲ་རྒྱས་ཀྱི་དབྱེ་བ་དང་། རྣམ་པའི་རབ་དབྱེ་བཤད་པ་གཉིས་ཀྱི་དང་པོ་ནི། སྲིད་པའི་
རྩ་བ་ཕྲ་རྒྱས་དྲུག །འདོད་ཆགས་དེ་བཞིན་ཁོང་ཁྲོ་དང༌། །ང་རྒྱལ་མ་རིག་ལྟ་བ་དང༌།།
ཐེ་ཚོམ་ཡིན་ཏེ་དེ་དྲུག་ཀྱང་། །འདོད་ཆགས་དབྱེ་བས་བདུན་དུ་བཤད། །ཁམས་གཉིས་
ལས་སྐྱེས་སྲིད་འདོད་ཆགས །ཁ་ནི་ནང་དུ་བལྟས་ཕྱིར་དེར། །ཐར་པའི་འདུ་ཤེས་
བཟློག་ཕྱིར་བཤད། །ལྟ་བ་ལྔ་སྟེ་འཇིག་ཚོགས་དང༌། །ལོག་དང་མཐར་འཛིན་ལྟ་བ་
དང་༑ ༑ལྟ་བ་དང་ནི་ཚུལ་ཁྲིམས་དང༌། །བརྟུལ་ཞུགས་མཆོག་ཏུ་འཛིན་དང་བཅུ།།
དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པ། །འདོད་
ན་སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །བཞི་ནི་བསྒོམ་
པས་སྤང་བྱ་ཡིན། །ཁོང་ཁྲོ་མ་གཏོགས་དེ་དག་ཉིད། །གཟུགས་ཁམས་གཟུགས་མེད་
དེ་དང་འདྲ། །དེ་ལྟར་དགུ་བཅུ་བརྒྱད་དུ་འདོད། །སྲིད་རྩེ་ལས་སྐྱེས་བཟོད་པ་ཡིས།།
གཞོམ་བྱ་མཐོང་བས་སྤང་བྱ་ཉིད། །ལྷག་སྐྱེས་མཐོང་དང་བསྒོམ་གཉིས་ཀྱིས། །བཟོད་
པས་གཞོམ་མིན་བསྒོམ་ཁོ་ནས། །བདག་དང་བདག་གི་རྟག་ཆད་དང༌། །མེད་དང་
དམན་ལ་མཆོག་ལྟ་དང་། །རྒྱུ་མིན་ལམ་མིན་དེར་ལྟ་བ། །དེ་དག་ལྟ་བ་ལྔ་ཡིན་ནོ།།
དབང་ཕྱུག་སོགས་རྒྱུར་མངོན་ཞེན་པ། །རྟག་བདག་ཕྱིན་ཅི་ལོག་པ་ཡིས། །རབ་ཏུ་
འཇུག་པས་དེ་ཕྱིར་དེ། །སྡུག་བསྔལ་མཐོང་བས་སྤང་བྱ་ཉིད། ། ལྟ་བ་གསུམ་ལས་

153
གནས་ལྔ་པ།
ཕྱིན་ཅི་ལོག །བཞི་ཚན་ཕྱིན་ཅི་ལོག་ཕྱིར་དང༌།། ངེས་རྟོག་ཕྱིར་དང་སྒྲོ་འདོགས་ཕྱིར།།
སེམས་དང་འདུ་ཤེས་དེའི་དབང་གིས། །ང་རྒྱལ་བདུན་རྣམ་དགུ་གསུམ་པོ། །མཐོང་
དང་བསྒོམ་པས་ཟད་བྱ་བ། །བསྒོམ་པས་སྤང་བར་བྱ་བ་ནི། །གསོད་སོགས་ཀུན་ནས་
དཀྲིས་པ་འོ། །དེ་བཞིན་འཇིག་སྲེད་འཕགས་པ་ལ། །རྣམ་སོགས་ང་འོ་སྙམ་མི་འབྱུང༌།།
ལྟ་བས་རྒྱས་པར་འགྱུར་ཕྱིར་རོ། །མི་དགེའི་འགྱོད་པའང་མ་ཡིན་ནོ། །ཞེས་པའི་བར་
ཤོ་ལོ་ཀ་བཅུ་གཅིག་གསུངས ཅི་ཡང་མེད་མན་ཆད་ས་ལྷག་མ་བརྒྱད་ཀྱིས་བསྡུས་
པའི་མཐོང་སྤང་རྣམས་བྱིས་པ་རྣམས་ཀྱིས་འཇིག་རྟེན་པའི་སྒོམ་ལམ་ལ་བརྟེན་ནས་སྤོང་
བར་གསུངས་པའང་ས་ལྷག་མ་བརྒྱད་ཅི་རིགས་ཀྱིས་བསྡུས་པའི་མཐོང་སྤང་ཡིན་ན་འཇིག་
རྟེན་པའི་སྒོམ་ལམ་བར་ཆད་མེད་ལམ་གྱིས་སྤོང་ནུས་པས་ཁྱབ་པའི་དོན་མེད་དེ། ཅི་
ཡང་མེད་མན་ཆད་ཀྱི་འཇིག་ལྟ་རྣམས་དེས་སྤོང་མི་ནུས་པའི་ཕྱིར། འཇོག་མཚམས་
འདི་ལྟར་མ་བགྱིས་ན་སྤང་བྱ་ཅིག་ཆར་བ་འོང་དུ་མེད་མོད། འོན་ཀྱང་རྩ་བར། ལྷག་
སྐྱེས་མཐོང་དང་བསྒོམ་གཉིས་ཀྱིས། །ཞེས་ཅི་ཡང་མེད་མན་ཆད་ཀྱི་མཐོང་སྤང་རྣམས་
ཞི་རགས་རྣམ་ཅན་གྱི་འཇིག་རྟེན་པའི་སྒོམ་ལམ་གྱིས་སྤོང་བ་གསུངས་པ་སྤང་བྱ་ཅིག་
ཆར་བ་འདོད་པ་ལ་དཀའ་ས་ཞིག་ཡིན་ནོ། །ཅི་ཡང་མེད་མན་ཆད་ཀྱི་མཐོང་སྤང་རྣམས་
སོ་སོའི་སྐྱེ་བོའི་རྒྱུད་ཀྱི་ས་གོང་འོག་ལ་ཞི་རགས་སུ་ལྟ་བའི་འཇིག་རྟེན་པའི་སྒོམ་ལམ་
གྱིས་སྤོང་བར་འདོད་ན། སྲིད་རྩེའི་དངོས་གཞི་སྙོམས་འཇུག་ཐོབ་པའི་རྟག་སྨྲའི་ཕྱི་རོལ་
པའི་རྒྱུད་ལ་འདོད་པའི་འཇིག་ལྟ་མེད་པར་ཐལ། འདོད་པའི་ཕྱིར། འདོད་མི་རིགས་
ཏེ༑ དེ་དག་གིས་བདག་རྟག་པར་ཁས་ལེན་པའི་ཕྱིར། ཞེས་གནོད་བྱེད་འཕེན་ནོ། །དབང་
ཕྱུག་དང་སྐྱེ་དགུའི་བདག་པོ་སོགས་འགྲོ་བའི་རྒྱུར་འཛིན་གྱི་ལོག་ལྟ་ལྟ་བུ་བདག་རྟག་པ་

མཛུབ་ཁྲིད། 154
དང་བདག་ཏུ་ལྟ་བ་ཕྱིན་ཅི་ལོག་གཉིས་ཀྱིས་རབ་ཏུ་འཇུག་བྱེད་བྱས་པ་ཉིད་ཀྱིས་སྡུག་
བསྔལ་མཐོང་སྤང་དུ་རྩ་བ་དང་རང་འགྲེལ་སོགས་ལས་གསུངས་ལ། སྤྱིར་མཐར་འཛིན་
གྱི་རྟག་ལྟ་དང་འཇིག་ལྟས་རབ་ཏུ་འཇུག་བྱེད་བྱ་ཡུལ་ལ་མཐོང་སྤང་ཡིན་མི་དགོས་པ་
ནི༑ འཁོར་བས་བསྡུས་པའི་ཟག་བཅས་ཀྱི་དགེ་བའི་ལས་ལྟ་བུའོ། །ལམ་མཐོང་སྤང་
དུ་གྱུར་པའི་ཚུལ་ཁྲིམས་བརྟུལ་ཞུགས་མཆོག་འཛིན་ཆོས་ཅན། སྡུག་བསྔལ་མཐོང་
སྤང་ཡིན་པར་ཐལ། ལམ་མཐོང་སྤང་གི་ཕྲ་རྒྱས་བརྒྱད་པོ་ཅི་རིགས་ལ་དམིགས་པའི་
ལོག་པ་ལོག་ཞུགས་ཡིན་པ་གང་ཞིག ལམ་མཐོང་སྤང་བརྒྱད་པོ་སྡུག་བདེན་ཡིན་
པའི་ཕྱིར། ཞེ་ན། ལམ་མཐོང་སྤང་གི་ཚུལ་ཁྲིམས་བརྟུལ་ཞུགས་མཆོག་འཛིན་གྱིས་
སྤང་བྱ་རིགས་ལྔ་ཆར་དམིགས་པ་མེད་པ་དང་དེ་ལ་སྤང་བྱ་རང་རིག་ཁོ་ན་ཡིན་དགོས་
པ་ཉིད་ཀྱིས་དེ་སྡུག་བསྔལ་མཐོང་སྤང་གི་ལྟ་བ་མིན་ལ། སྡུག་བསྔལ་མཐོང་སྤང་གི་
ཚུལ་ཁྲིམས་བརྟུལ་ཞུགས་མཆོག་འཛིན་ནི་ཕྲ་རྒྱས་ཀུན་འགྲོ་ཡིན་པ་དང་དེའི་དམིགས་
པ་ལ་སྤང་བྱ་རིགས་ལྔ་ཆར་འཇོག་དགོས་པ་ཡིན་ནོ། །ཇི་སྐད་སྨྲས་པ་ལ། འོ་ན་ཀུན་
འབྱུང་མཐོང་སྤང་གི་ཕྲ་རྒྱས་ཀུན་འགྲོ་རྣམས་ཆོས་ཅན། སྡུག་བསྔལ་མཐོང་སྤང་ཡིན་
པར་ཐལ། སྡུག་བདེན་ལ་དམིགས་པའི་དངོས་སུ་ལོག་ཞུགས་ཡིན་པ་གང་ཞིག རང་
ས་དང་རང་གི་གོང་སའི་སྤང་བྱ་རིགས་ལྔ་ཆར་ལའང་དམིགས་པའི་ཕྱིར། ཞེས་ཀྱང་
སྨྲའོ༑ ༑སྡུག་བསྔལ་མཐོང་སྤང་གི་ཚུལ་ཁྲིམས་བརྟུལ་ཞུགས་མཆོག་འཛིན་གྱིས་སྤང་
བྱ་རིག་ལྔ་ཆར་ཅིག་ཅར་དམིགས་པར་མི་རུང་སྟེ། དེ་དམིགས་ཐོགས་ཡིན་པའི་ཕྱིར
རྟག་པ་དང་བདག་ཏུ་ལྟ་བ་ཕྱིན་ཅི་ལོག་པ་ཡིས་རབ་ཏུ་འཇུག་བྱེད་བྱས་པའི་མཐོང་སྤང་
ལ་སྡུག་བསྔལ་མཐོང་སྤང་ཡིན་པས་ཁྱབ་པར་འདོད་པའི་གསུང་རྒྱུན་ཞིག་ཡོད་ཀྱང་། དེ་

155 གནས་ལྔ་པ།
ལྟར་ནའང་བདེན་པ་གཞན་གསུམ་གྱི་མཐོང་སྤང་ལ་ཕྱིན་ཅི་ལོག་གཉིས་པོ་དེས་རབ་ཏུ་
འཇུག་བྱེད་བྱེད་པ་མེད་པར་འཇོག་པ་དཀའ་སྟེ། འདིའི་ཐད་ཀྱི་མཆིམས་མཛོད་ལས།
“བྱི་བཤད་ལས་ཀྱང་ང་རྒྱལ་ཐམས་ཅད་ཀྱང་འཇིག་ཚོགས་ལ་ལྟ་བ་ལ་བརྟེན་ནས་སེམས་
ཁེངས་པའི་མཚན་ཉིད་ཅན་དུ་ཁྱད་པར་མེད་ཀྱང༌།’’ ཞེས་གསུངས་པ་དང་། རྩ་
བར༑ འཕགས་པ་ལ། །རྣམ་སོགས་ང་འོ་སྙམ་མི་འབྱུང༌། །ལྟ་བས་རྒྱས་པར་འགྱུར་
ཕྱིར་རོ། །ཞེས་དང༌། རང་འགྲེལ་ལས། ‘“ང་རྒྱལ་གྱི་རྣམ་པ་རྣམས་དང༌། ངའོ་
སྙམ་པའི་ང་རྒྱལ་ནི་འཇིག་ཚོགས་ལ་ལྟ་བས་རྒྱས་པར་འགྱུར་བ་ཡིན་ནོ། །དེའི་ཕྱིར་
རྐེད་པ་བཅག་པའི་ཕྱིར་ཡང་ལྡང་བར་མི་ནུས་སོ།།’”ཞེས་ང་རྒྱལ་བདུན་ནམ་དགུ་པོ་
དེ་དག་ཀུན་འཇིག་ལྟ་ལ་བརྟེན་ནས་སྐྱེ་བར་གསུངས་པ་ལས་ན། ཀུན་འབྱུང་མཐོང་
སྤང་སོགས་བདེན་པ་ལྷག་མ་གསུམ་གྱི་མཐོང་སྤང་ང་རྒྱལ་རྣམས་ཆོས་ཅན། སྡུག་བསྔལ་
མཐོང་སྤང་ཡིན་པར་ཐལ། འཇིག་ལྟས་རབ་ཏུ་འཇུག་བྱེད་བྱས་པའི་མཐོང་སྤང་ཡིན་
པའི་ཕྱིར། ཞེས་གནོད་བྱེད་འཕེན་དུ་ཡོད་པའི་ཕྱིར། དབང་ཕྱུག་འགྲོ་བའི་རྒྱུར་འཛིན་
གྱི་ལོག་ལྟ་ཆོས་ཅན། ཀུན་འབྱུང་མཐོང་སྤང་ཡིན་པར་ཐལ། ཀུན་འབྱུང་གི་རྣམ་
པའི་རྒྱུ་མིན་པ་ལ་དེར་འཛིན་པའི་ཉོན་མོངས་ཡིན་པའི་ཕྱིར། ཞེས་པའི་ཚུལ་གྱིས་ཀྱང་
དཔྱད་པར་བྱའོ། །གཞན་ཡང་དེ་ཆོས་ཅན། རང་ཉིད་ཀུན་ནས་སློང་བྱེད་རྟག་པ་དང་
བདག་ཏུ་ལྟ་བ་ཕྱིན་ཅི་ལོག་གཉིས་སྤངས་པ་ན་ཁྱོད་སྤངས་པར་ཐལ། བདག་རྟག་པ་
དང་བདག་ཏུ་ལྟ་བས་ཀུན་ནས་བསླངས་པའི་ཕྱིར། འདོད་ན། ཁམས་གོང་གི་སྐྱེ་བ་
འཕེན་བྱེད་ཀྱི་གཉིས་པ་འདུ་བྱེད་ཀྱི་ལས་རྣམས་ཀྱང་ཐོག་མའི་མ་རིག་པ་སྤངས་པ་ན་
སྤངས་པར་འགྱུར་རོ། །ཞེ་ན། མི་འདྲ་སྟེ། སྤང་བྱ་རིགས་མི་གཅིག་པའི་ཕྱིར་རོ། །མི་

མཛུབ་ཁྲིད། 156
དགེ་བའི་འགྱོད་པ་ལྟ་བུ་སྒོམ་སྤང་དུ་འཇོག་པ་ནི་ཀུན་སློང་གི་བསམ་པའི་དབང་ལས་མིན་
པར་དམིགས་པའི་ཆ་ལས་ཏེ་སྒོམ་སྤང་ལ་དམིགས་པའི་སྒོ་ནས་དེར་བཞག་ལ། དེ་བཞིན་
དུ་ང་རྒྱལ་སྒོམ་སྤང་ཡང་སྒོམ་སྤང་ཁོ་ན་ལ་དམིགས་པའི་སྒོ་ནས་སྒོམ་སྤང་དུ་བཞག་གོ།
གཉིས་པ་ཕྲ་རྒྱས་ཀྱི་རྣམ་པའི་རབ་ཏུ་དབྱེ་བ་བཤད་པ་ལ། ཀུན་འགྲོ་དང་ཀུན་
འགྲོ་མ་ཡིན་པ་དང༌། ཟག་བཅས་ཟག་མེད་ལ་དམིགས་པ་དང༌། རྒྱས་པ་དང་མི་རྒྱས་
པ་དང་། མི་དགེ་བ་དང་ལུང་མ་བསྟན་གྱི་དབྱེ་བ་དང༌། མི་དགེ་བ་དང་ལུང་མ་བསྟན་
གྱི་རྩ་བ་བཤད་པ་དང་། ལྡན་པའི་ཚུལ་དང་། ཆོས་དུའི་ཡུལ་ཅན་ཡིན་པ་དང་། གོ་
རིམ་དང༌། སྐྱེ་བའི་རྒྱུ་དང་། ཟག་པ་ལ་སོགས་པ་མདོ་ལས་གསུངས་པའི་རྣམ་པའི་
དབྱེ་བ་བཤད་པ་བཅུ་ལས་དང་པོ་ནི། སྡུག་བསྔལ་རྒྱུ་མཐོང་སྤང་བྱ་བ། ། ལྟ་དང་དེ་
བཞིན་ཐེ་ཚོམ་དང༌། །གང་དེ་ལྷན་ཅིག་མ་འདྲེས་པའི། །མ་རིག་གང་ཡིན་ཀུན་ཏུ་
འགྲོ ༑དེ་དག་ལས་དགུ་གོང་དུ་དམིགས། །ལྟ་བ་གཉིས་པོ་མ་གཏོགས་སོ། །དེ་དག་
དང་ནི་ལྷན་ཅིག་གང༌། །འབྱུང་དེའང་ཀུན་འགྲོ་ཐོབ་མ་གཏོགས། །ཞེས་བྱུང༌།
གཉིས་པ་ཟག་བཅས་ཟག་མེད་ལ་དམིགས་པའི་དབྱེ་བ་ནི། འགོག་དང་ལམ་
མཐོང་སྤང་བྱ་བ། །ལོག་ལྟ་ཐེ་ཚོམ་དེ་དག་དང༌། །ལྡན་དང་འབའ་ཞིག་མ་རིག་དང་།།
དྲུག་ནི་ཟག་མེད་སྤྱོད་ཡུལ་ཅན། །རང་གི་ས་པའི་འགོག་པ་དང༌། །ལམ་ནི་ཕན་ཚུན་
རྒྱུ་ཡིན་པས། །ས་དྲུག་ས་དགུའི་ལམ་ནི་དེའི། །སྤྱོད་ཡུལ་ཅན་གྱི་ཡུལ་ཡིན་ནོ། །འདོད་
ཆགས་མིན་ཏེ་སྤང་བྱའི་ཕྱིར། །གནོད་མི་བྱེད་ཕྱིར་ཞེ་སྡང་མིན། །ཞི་དང་དག་དང་
མཆོག་གྱུར་ཕྱིར། །ང་རྒྱལ་མ་ཡིན་མཆོག་འཛིན་མིན། །ཞེས་བྱུང་། འགོག་པ་ལ་
དམིགས་པའི་ལོག་ལྟ་དང་ཐེ་ཚོམ་དང་མ་རིག་པ་གསུམ་གྱིས་རང་རང་གི་ས་པའི་གཉེན་

157 གནས་ལྔ་པ།
པོ་འགོག་པ་ཁོ་ན་ལ་དམིགས་པ་ཡིན་ཀྱང༌། སྤང་བྱ་དེ་དང་དེའི་གཉེན་པོ་ལམ་བདེན་
འགོག་པ་ལ་དམིགས་པ་ཡིན་ན་སྤང་བྱ་དེའི་རང་གི་ས་པའི་གཉེན་པོ་འགོག་པ་ཁོ་ན་ལ་
དམིགས་པས་མ་ཁྱབ་སྟེ། བསམ་གཏན་དང་པོའི་ཉེར་བསྡོགས་ཀྱིས་སེམས་རྟེན་བྱས་
པའི་རྡོ་རྗེ་ལྟ་བུའི་ཏིང་ངེ་འཛིན་འགོག་པ་ལ་དམིགས་པ་སུམ་ཅུ་རྩ་དྲུག་ཡོད་པ་འོག་ཏུ་
གནས་དྲུག་པའི་རང་འགྲེལ་དང་མཆིམས་མཛོད་ལས་གསུངས་པའི་ཕྱིར། བསམ་གཏན་
ས་དྲུག་གི་ཆོས་ཤེས་ཕྱོགས་ཀྱི་ལམ་ནི། འདོད་པའི་ལམ་མཐོང་སྤང་དུ་གྱུར་པའི་ལོག་
ལྟ་དང་ཐེ་ཚོམ་དང་དེ་དག་དང་མཚུངས་ལྡན་གྱི་མ་རིག་པ་གསུམ་གྱིས་དམིགས་ལ།
བསམ་གཏན་དང་པོ་ནས་སྲིད་རྩེའི་བར་གྱི་ལམ་མཐོང་སྤང་དུ་གྱུར་པའི་ལོག་ལྟ་སོགས་
གསུམ་གྱིས་ཟག་མེད་ས་དགུའི་ངོ་བོར་གྱུར་པའི་རྗེས་ཤེས་དགུ་ལ་དམིགས་པའང་། རྩ་
བར༑ ས་དྲུག་ས་དགུའི་ལམ་ནི་དེའི། །སྤྱོད་ཡུལ་ཅན་གྱི་ཡུལ་ཡིན་ནོ། །ཞེས་གསུངས།
གསུམ་པ་རྒྱས་པ་དང་མི་རྒྱས་པའི་དབྱེ་བ་ནི། ཕྲ་རྒྱས་ཀུན་ཏུ་འགྲོ་རྣམས་ནི།།
དམིགས་པའི་སྒོ་ནས་རང་གི་ས། །ཐམས་ཅད་དུ་ནི་རྒྱས་པར་འགྱུར། །ཀུན་འགྲོ་མ་
ཡིན་རང་རིས་སུ། །ཟག་མེད་གོང་མའི་ཡུལ་ཅན་མིན། །བདག་གིར་མ་བྱས་གཉེན་
པོའི་ཕྱིར། །གང་ཞིག་གང་དང་མཚུངས་ལྡན་པ། །དེ་ནི་དེར་མཚུངས་ལྡན་སྒོ་ནས།།
ཞེས་པའི་བར་བྱུང༌། འདིར་ཕྲ་རྒྱས་ཀུན་འགྲོ་བཅུ་གཅིག་པོ་ཐམས་ཅད་རང་གི་ས་པའི་
སྤང་བྱ་རིས་ལྔ་པོ་ཐམས་ཅད་ལ་དམིགས་པའི་སྒོ་ནས་རྒྱས་པར་གསུངས་པ་དང་སྔར་
གནས་དང་པོར་ལྟ་གནས་ཀྱི་སྐོར་ལ་ཅུང་ཟད་དཔྱད་པ་ལྟར་གནས་ལྔ་པའི་མཆིམས་
མཛོད་ལས། “རྒྱུད་ཀྱིས་བསྡུས་ཀྱང་ཉོན་མོངས་ཅན་མ་ཡིན་པ་དང་རྒྱུད་ཀྱིས་མ་བསྡུས་
པ་ཐམས་ཅད་ལ་སྒོམ་སྤང་བཞི་པོ་ཁོ་ན་རྒྱས་སོ་ཞེས་ཤེས་པར་བྱའོ།། ” ཞེས་གསུངས་

158མཛུབ་ཁྲིད།
པ་དང་གུང་བསྒྲིགས་ཏེ་ད་དུང་དཔྱད་པར་བྱའོ། །
བཞི་པ་མི་དགེ་བ་དང་ལུང་དུ་མ་བསྟན་པར་དབྱེ་བ་ནི། གོང་མ་ཐམས་ཅད་
ལུང་མ་བསྟན། །འདོད་ན་འཇིག་ཚོགས་ལྟ་བ་དང༌། །མཐར་འཛིན་ལྷན་ཅིག་མ་རིག་
པ༑ ༑ལྷག་མ་རྣམས་འདིར་མི་དགེ་བའོ །ཞེས་བྱུང༌།
ལྔ་པ་མི་དགེ་བ་དང་ལུང་མ་བསྟན་གྱི་རྩ་བ་བཤད་པ་ནི། འདོད་ན་འདོད་ཆགས་
ཁོང་ཁྲོ་དང༌། །རྨོངས་རྣམས་མི་དགེའི་རྩ་བ་ཡིན། །ལུང་མ་བསྟན་པའི་རྩ་བ་གསུམ།།
དེ་ནི་སྲེད་དང་མ་རིག་བློ། །རྣམ་གཉིས་མཐོར་འཇུག་ཕྱིར་དེ་ལས། །གཞན་མིན་བཞི་
ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །བསམ་གཏན་པ་གསུམ་མ་རིག་
ལས༑ ༑མགོ་གཅིག་དང་ནི་རྣམ་ཕྱེ་དང་། །དྲི་དང་བཞག་པར་ལུང་བསྟན་པ། །འཆི་
དང་སྐྱེ་དང་ཁྱད་པར་འཕགས། །བདག་གཞན་ལ་སོགས་ལྟ་བུ་ཡིན། །ཞེས་པའི་བར་
བྱུང་༑ འདོད་པའི་འཇིག་ལྟ་དང་མཐར་ལྟ་དང་མཚུངས་ལྡན་གྱི་མ་རིག་པ་རྣམས་མི་
དགེ་བའི་རྩ་བ་མིན་པ་ནི་དེ་དག་ལུང་མ་བསྟན་ཡིན་པའི་གནད་ཀྱིས་ཡིན་ལ། མཆིམས་
མཛོད་ལས་ལུང་མ་བསྟན་གྱི་ལྟ་བ་བཅུ་བཞི་པོ་དྲི་བ་ལ་ལན་མི་གདབ་པར་བཞག་པར་
བྱ་བའི་ལུང་མ་བསྟན་ཡིན་གྱི་དགེ་སོགས་གསུམ་གྱི་ནང་ཚན་ལས་མི་དགེ་བ་ཡིན་པར་
གསུངས་ཀྱང༌། པཎ་ཆེན་བསོད་ནམས་གྲགས་པས་དེ་དག་ཀུན་གང་ཟག་གི་བདག་འཛིན་
ཡིན་པས་དགེ་སོགས་གསུམ་གྱི་ནང་ཚན་གྱི་ལུང་མ་བསྟན་ཡིན་དགོས་པར་སྐབས་བཞི་
པའི་ཕར་ཕྱིན་སྤྱི་དོན་ལས་གསུངས་པ་ནི་མཛོད་རྩར། འདོད་ན་འཇིག་ཚོགས་ལྟ་བ་
དང་༑ ༑མཐར་འཛིན་ལྷན་ཅིག་མ་རིག་པ། །ལྷག་མ་རྣམས་འདིར་མི་དགེ་བའོ། །ཞེས་
གསུངས་པ་དང་མཐུན་པར་སྣང་ངོ༌། །ལུང་མ་བསྟན་གྱི་ལྟ་བ་བཅུ་བཞི་པོ་དེ་གང་ཟག་

159
གནས་ལྔ་པ
གི་བདག་འཛིན་ཡིན་པའང་ངདཔེར་ན་རྟག་པའི་གང་ཟག་གི་བདག་དང་འཇིག་རྟེན་རང་
རྐྱ་ཐུབ་པའི་རྫས་ཡོད་དུ་འཛིན་པའི་ལྟ་བ་ལྟ་བུ་རྟག་པའི་ཁྱད་པར་དུ་བྱས་ནས་གང་ཟག་
གི་བདག་ཏུ་འཛིན་པ་དང་དེས་འོག་མ་རྣམས་ལའང་རིགས་བསྒྲེས་ཏེ་འཇོག་ཏུ་ཡོད་པའི་
ཕྱིར༑
༼ དྲུག་པ་ལྡན་པའི་ཚུལ་འཆད་པ་ནི། འདས་དང་ཉེར་གནས་འདོད་ཆགས་དང་།།
ཁོང་ཁྲོ་ང་རྒྱལ་དག་གིས་ནི། །གང་ལ་དེ་སྐྱེས་མ་སྤངས་པའི། །དངོས་པོ་དེ་དང་ལྡན་
པ་ཡིན། །ཡིད་ཀྱི་དེ་དག་མ་འོངས་པས། །ཀུན་དང་གཞན་གྱིས་རང་དུས་པ། །མི་
སྐྱེ་རྣམས་ཀྱིས་ཐམས་ཅད་དང༌། །ལྷག་མ་ཀུན་གྱིས་ཀུན་དང་ལྡན། །དུས་རྣམས་ཀུན་
ཏུ་ཡོད་གསུངས་ཕྱིར། །གཉིས་ཕྱིར་ཡུལ་ཡོད་ཕྱིར་འབྲས་ཕྱིར། །དེ་ཡོད་སྨྲ་བའི་
ཕྱིར་ཐམས་ཅད། །ཡོད་པར་སྨྲ་བར་འདོད་དེ་དག །རྣམ་བཞི་དངོས་དང་མཚན་ཉིད་
དང་༑ ༑གནས་སྐབས་གཞན་གཞན་འགྱུར་ཞེས་བྱ༌། །གསུམ་པ་བཟང་སྟེ་བྱ་བ་ཡིས།།
དུས་རྣམས་རྣམ་གཞག་གེགས་སུ་བྱེད། །དེ་ཡང་ཇི་ལྟར་གཞན་མ་ཡིན། །དུས་སུ་
མི་རུང་དེ་བཞིན་དུ། །ཡོད་ན་ཅིའི་ཕྱིར་མ་སྐྱེས་ཞིག །ཆོས་ཉིད་དག་ནི་ཟབ་པ་ཡིན།།
སྡུག་བསྔལ་མཐོང་སྤང་བྱ་སྤངས་ཀྱང༌། །ཀུན་འགྲོ་ལྷག་མ་རྣམས་ཀྱིས་ལྡན། །དང་
པོའི་རྣམ་པ་སྤངས་ཀྱང་དེའི། །ཡུལ་ཅན་དྲི་མ་ལྷག་རྣམས་ཀྱིས། །ཞེས་པའི་བར་བྱུང་།
ཕྲག་སེར་གཉིས། ཁྲོ་འཆབ་གཉིས། འགྱོད་པ་མི་དགེ་བ་རྣམས་ཉོན་མོངས་ཆིག་རྐྱ་
ཐུབ་པ་ཡིན་ལ། སྤྱིར་ཉོན་མོངས་ཆིག་རྐྱ་ཐུབ་པ་དང་ཉོན་མོངས་རང་མཚན་པ་གཉིས་
ཁྱད་པར་ཕྱེ་སྟེ། འདོད་ཆགས་ཞེ་སྡང་ང་རྒྱལ་རྣམས་ཉོན་མོངས་རང་མཚན་པ་ཡིན་
ཀྱང་ཉོན་མོངས་ཆིག་རྐྱ་ཐུབ་པ་མིན་པའི་ཕྱིར། ཕྲག་སེར་སོགས་ཉོན་མོངས་རང་དབང་

160
མཛུབ་ཁྲིད།
ཅན་ལྔ་པོ་འཆི་སྲིད་ཀྱི་གནས་སྐབས་སུ་མངོན་དུ་རྒྱུ་བ་མེད་པའང་ཡིན་ནོ། །བྱེ་བྲག་
སྨྲ་བས་དུས་གསུམ་རྫས་ཡོད་དུ་ཁས་ལེན་ཚུལ་ནི། མཚན་གཞི་ཁོ་རང་དུས་གསུམ་
དུ་དེ་རང་དུ་བསྡད་ཡོད་པ་ཞིག་སྟེ། དཔེར་ན་ཀ་བ་འདས་པ་དང་མ་འོངས་པའི་མཚན་
གཞིར་ཀ་བ་ལས་གཞན་པའི་ཆོས་བཟུང་དུ་མེད་ཀྱང་དངོས་པོ་གཞན་དུ་འགྱུར་བ་དང་།
མཚན་ཉིད་གཞན་དུ་འགྱུར་བ་དང་། གནས་སྐབས་གཞན་དུ་འགྱུར་བ་དང་། གཞན་
དང་གཞན་དུ་འགྱུར་བའི་སྒོ་ནས་དུས་གསུམ་གྱི་རྣམ་བཞག་འཇོག་ཚུལ་བཞི་བྱུང་བ་དང༌།
དེ་དག་གི་ལུགས་ལ་འདུས་བྱས་ཀྱི་ཆོས་རྣམས་མ་འགག་པར་སྐད་ཅིག་ཕྱི་མར་འགྲོ་བར་
འདོད་པ་ཡིན་ལ། བུམ་པ་སོགས་ཆོས་གང་ཞིག་ཞིག་ཟིན་པའི་འོག་རོལ་ཏུ་བུམ་སོགས་
འདས་པ་མེད་པར་འདོད་པའང་ཡིན་ནོ། །མདོར་ན། རྩ་ཤེ་རབ་བྱེད་དགུ་པར། ལྟ་
པོ་དེ་ཉིད་ཉན་པོ་དེ། །གལ་ཏེ་ཚོར་པོའང་དེ་ཉིད་ན། །རེ་རེའི་སྔ་རོལ་ཡོད་གྱུར་ན།།
དེ་ནི་དེ་ལྟར་མི་རིགས་སོ། །ཞེས་པའི་ཕྱོགས་སྔར་བླངས་པ་ལྟར་སྔར་གཟུགས་ལྟ་དུས་
ཀྱི་ལྟ་བ་པོ་དེ་ཉིད་ཕྱིས་སྒྲ་ཉན་པའི་ཚེ་ཡང་མ་ཞིག་པར་རང་གི་སྐད་ཅིག་ཕྱི་མར་འགྲོ་
བ་འདོད་དོ། །མདོ་སྡེ་པ་ཡན་རང་སྡེའི་གྲུབ་མཐའ་སྨྲ་བ་ཀུན་གྱིས་དངོས་པོ་རྣམས་མ་
འགག་པར་རང་རང་གི་སྐད་ཅིག་ཕྱི་མ་ཕན་ཆད་དུ་འགྲོ་ན་རྟག་པར་ཐལ་བ་འདོད་པའང་།
མཛོད་རྩར། འགྲོ་མིན་གང་ཕྱིར་འདུས་བྱས་ནི། །སྐད་ཅིག་མ་ཡིན་འཇིག་ཕྱིར་རོ།།
ཞེས་པ་དང་། མཛོད་གནས་བཞི་པའི་རང་འགྲེལ་ལས། ‘“འདུས་བྱས་ཐམས་ཅད་
བདག་ཉིད་ཐོབ་པ་ལས་ཕན་ཆད་དུ་མེད་པའི་ཕྱིར་གང་དུ་སྐྱེས་པ་དེ་ཉིད་དུ་འཇིག་པར་
འགྱུར་རོ། །དེ་ནི་ཡུལ་གཞན་དུ་འཕོ་བར་རིགས་པ་མ་ཡིན་ཏེ། དེ་ལྟར་བས་ན་ལུས་
ཀྱི་ལས་ནི་འགྲོ་བ་མ་ཡིན་ནོ།། ”ཞེས་གསུངས་པ་ལྟར་རོ། །བྱེ་བྲག་སྨྲ་བའི་ལུགས་

161
གནས་ལྔ་པ
འདིར་དུས་གསུམ་གྱི་རྣམ་བཞག་ལེགས་པོར་འཇོག་མི་ནུས་པ་ཉིད་ཀྱིས་མདོ་སྡེ་པས་
སྐྱོན་འཕེན་པ་ནའང༌། མཐར་གཏུགས་པའི་ལན་ནི་ཆོས་རྣམས་ཀྱི་ཆོས་ཉིད་དག་ནི་
ཟབ་པ་ཡིན་པས་རྟོག་གེའི་སྤྱོད་ཡུལ་མ་ཡིན་པའི་ཕྱིར་རོ་ཞེས་པ་ཙམ་དུ་ཟད་དོ། །ཀུན་
འབྱུང་ཆོས་ཤེས་ལ་གནས་པའི་ཚེ་འདོད་པའི་སྡུག་བསྔལ་མཐོང་སྤང་ལ་དམིགས་པའི་
ཀུན་འགྲོ་རྣམས་ཀྱིས་འདོད་པའི་སྡུག་བསྔལ་མཐོང་སྤང་དམིགས་པའི་ཚུལ་གྱིས་ལྡན་
ཀྱང་༑ དེའི་ཚེ་འདོད་པའི་སྡུག་བསྔལ་མཐོང་སྤང་དང་ལྡན་པར་མི་འདོད་དེ། འདོད་
པའི་སྡུག་བསྔལ་མཐོང་སྤང་ཐོབ་པ་ཆད་པའི་ཚུལ་གྱིས་སྤངས་ཟིན་པའི་ཕྱིར།
བདུན་པ་ཆོས་དུའི་ཡུལ་དུ་འགྱུར་བ་བཤད་པ་ནི། སྡུག་བསྔལ་རྒྱུ་མཐོང་གོམས་
པ་ཡིས། །སྤང་བྱ་འདོད་ཁམས་ལས་སྐྱེས་པ། །རང་གི་གསུམ་དང་གཟུགས་གཏོགས་
གཅིག །དྲི་མེད་རྣམ་ཤེས་སྤྱོད་ཡུལ་ལོ། །གཟུགས་ཁམས་ལས་སྐྱེས་རང་གི་དང༌།།
འོག་གསུམ་གོང་གཅིག་དྲི་མེད་ཀྱིའང་། །གཟུགས་མེད་ལས་སྐྱེས་ཁམས་གསུམ་གཏོགས།།
གསུམ་དང་ཟག་མེད་སྤྱོད་ཡུལ་ལོ། །འགོག་དང་ལམ་མཐོང་སྤང་བྱ་ཀུན། །རང་གིས་
གླགས་པའི་སྤྱོད་ཡུལ་ལོ། །ཟག་མེད་ཁམས་གསུམ་མཐའ་གསུམ་དང་། །ཟག་པ་མེད་
པའི་སྤྱོད་ཡུལ་ལོ། །ཉོན་མོངས་ཕྲ་རྒྱས་བཅས་རྣམ་གཉིས། །ཉོན་མོངས་ཅན་མིན་
རྒྱས་འགྱུར་གྱིས། །ཞེས་པའི་བར་བྱུང༌། གཟུགས་ཀྱི་སས་བསྡུས་པའི་སྡུག་ཀུན་མཐོང་
སྤང་གཉིས་དང་སྒོམ་སྤང་སྟེ་གསུམ་པོ་ནམ་མཁའ་མཐའ་ཡས་ཀྱི་ཉེར་བསྡོགས་ཀྱི་ཡུལ་
དུ་གྱུར་པའང་གནས་གསུམ་པར། གཟུགས་མེད་ཉེ་བར་བསྡོགས་ན་བཞི། །གཟུགས་
འགྲོ ༑ཞེས་གསུངས་པ་དང་མཐུན་ནོ། །ཉོན་མོངས་ཕྲ་རྒྱས་བཅས་རྣམ་གཉིས། །ཞེས་
སོགས་ཀྱི་ཐད་མཚུངས་ལྡན་ཉོན་མོངས་ཅན་ཕྲ་རྒྱས་དང་བཅས་པ་ལ་རྒྱས་པ་དང་མི་

162
མཛུབ་ཁྲིད།
རྒྱས་པའི་བཅས་པ་རྣམ་པ་གཉིས་གསུངས་པའི་ཕྱི་མར་མཆིམས་མཛོད་ལས “གཉིས་
པ་ནི་འཕགས་པ་དགྲ་བཅོམ་པ་རྣམས་ལ་འདས་པའི་སེམས་ཉོན་མོངས་ཅན་དང་ཉོན་
མོངས་པ་དང་ལྷན་ཅིག་གནས་པ་དང༌། མ་འོངས་པ་མི་སྐྱེ་བའི་ཆོས་ཅན་གྱི་སེམས་
ཉོན་མོངས་ཅན་ཉོན་མོངས་པ་དང་ལྷན་ཅིག་གནས་པ་བཞིན་ཏེ། དེ་དག་བཅས་པ་ཡིན་
ལ་རྒྱས་པར་མི་འགྱུར་བའི་ཕྱིར་རོ།། ”ཞེས་གསུངས་པ་ནི་དགྲ་བཅོམ་པ་རྣམས་འདས་
པའི་ཉོན་མོངས་པ་དང་མ་འོངས་མི་སྐྱེ་བའི་ཉོན་མོངས་པ་དང་བཅས་པའི་དོན་མིན་ཏེ
དེ་དག་ཐོབ་པ་ཆད་པའི་ཚུལ་གྱིས་སྤངས་པ་ཡིན་པའི་ཕྱིར།
བརྒྱད་པ་གོ་རིམ་ནི། རྨོངས་ལས་ཐེ་ཚོམ་དེ་ནས་ནི། །ལོག་ལྟ་དེ་ནས་འཇིག་
ཚོགས་ལྟ། །དེ་ནས་མཐར་འཛིན་དེ་ནས་ནི། །ཚུལ་ཁྲིམས་མཆོག་འཛིན་དེ་ནས་ལྟ།།
རང་གི་ལྟ་ལ་ང་རྒྱལ་ཆགས། །གཞན་ལ་ཞེ་སྡང་དེ་ལྟར་རིམ། །ཞེས་བྱུང་།
དགུ་པ་སྐྱེ་བའི་རྒྱུ་ནི། ཕྲ་རྒྱས་སྤངས་པ་མ་ཡིན་དང༌། །ཡུལ་ནི་ཉེ་བར་གནས་
པ་དང་། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །ཞེས་
བྱུང་༑
བཅུ་པ་མདོ་ལས་གསུངས་པའི་ཟག་པ་ལ་སོགས་པའི་དབྱེ་བ་བསྟན་པ་ལ། ཟག་
པ་དང་། ཆུ་བོ་དང་སྦྱོར་བ་དང་། ཉེར་ལེན་དང༌། ཕྲ་རྒྱས་ལ་སོགས་པའི་མིང་དོན་
དང་༑ ཀུན་སྦྱོར་དང༌། འཆིང་བ་དང༌། ཉེ་བའི་ཉོན་མོངས་དང༌། ཀུན་དཀྲིས་དང༌།
དྲི་མ་དང་། དེ་དག་གི་རྣམ་པའི་རབ་དབྱེ་དང་། སྒྲིབ་པ་ལྔ་བཤད་པ་དང་བཅུ་གཅིག་
ལས་དང་པོ་ནི། འདོད་ན་གཏི་མུག་མ་གཏོགས་པའི། །ཉོན་མོངས་ཀུན་ནས་དཀྲིས་
བཅས་ཟག །གཟུགས་དང་གཟུགས་ནི་མེད་པ་ན། །ཕྲ་རྒྱས་ཁོ་ན་སྲིད་པའི་ཟག །དེ་

163
གནས་ལྔ་པ།
ལུང་མ་བསྟན་ཁ་ནང་བལྟས། །མཉམ་བཞག་ས་པའི་ཕྱིར་གཅིག་བྱས། །རྩ་བ་མ་རིག་
ཡིན་པས་ན། །ལོགས་ཤིག་ཏུ་ནི་ཟག་པར་བསྟན། །ཞེས་པའི་བར་བྱུང༌། ཕྲ་རྒྱས་དེ་
དག་ཉིད་མདོ་ལས་འདོད་པའི་ཟག་པ་དང༌། སྲིད་པའི་ཟག་པ་དང་། མ་རིག་པའི་ཟག་
པའོ་ཞེས་ཟག་པ་གསུམ་དུ་གསུངས། ཁམས་གོང་མ་གཉིས་ཀྱི་ཕྲ་རྒྱས་རྣམས་གཅིག་
ཏུ་བསྡོམས་ནས་སྲིད་པའི་ཟག་པ་གཅིག་ཏུ་འཇོག་པ་ནི། ཉོན་མོངས་དེ་དག་བསྒྲིབས་
ལུང་མ་བསྟན་དང༌། ཁ་ནང་དུ་བལྟས་པ་དང་མཉམ་བཞག་གི་ས་པ་ཡིན་པའི་ཕྱིར་གཅིག་
ཏུ་བྱས་སོ། །འདིའི་མཉམ་བཞག་གི་ས་པ་ནི་གོང་མའི་ས་པ་ལ་འཇོག་ཅིང་གནས་དང་
པོའི་མཆིམས་མཛོད་ལས། “སྐྱེས་ཐོབ་ནི་ཁམས་གསུམ་ག་དང་ས་ཐམས་ཅད་དང་
རྣམ་ཤེས་ཐམས་ཅད་ཀྱི་འཁོར་ན་ཡོད་དོ། །རྗེས་སུ་འབྲང་བའི་གཟུགས་ནི་མེད་དེ་མཉམ་
བཞག་གི་ས་པ་མ་ཡིན་པའི་ཕྱིར་རོ།། ”ཞེས་པའི་མཉམ་བཞག་གི་ས་པ་ནི་སྒོམ་བྱུང་
གི་ས་པ་ལ་གོ་དགོས་པ་སྔར་བཤད་པ་ལྟར་ཏེ། དཔེར་ན་སེམས་ཅན་དུ་སྟོན་པ་ཞེས་
པ་སྐབས་སྟོབས་ལས་རྒྱུད་ཀྱིས་བསྡུས་པ་དང་བརྗོད་བྱ་སྟོན་པ་ལ་སོ་སོར་གོ་བ་བཞིན་
ནོ༑ ༑མ་རིག་པའི་ཟག་པ་གཅིག་པུ་ལོགས་སུ་སྟོན་པ་ནི་ཉོན་མོངས་པ་ཐམས་ཅད་ཀྱི་
རྩ་བ་མ་རིག་པ་ཡིན་པས་ཉེས་པ་ཆེ་བས་ལོགས་ཤིག་ཏུ་བསྟན་ལ། ཉོན་མོངས་པ་ཐམས་
ཅད་ཀྱི་རྩ་བ་ཡིན་པའང་། རྨོངས་ལས་ཐེ་ཚོམ་དེ་ནས་ནི། །ཞེས་སོགས་དང་དགོངས་
པའི་གནད་གཅིག་ཏུ་ཡོད་དོ། །
གཉིས་པ་ཆུ་བོ་དང་སྦྱོར་བ་བཤད་པ་ནི། ཆུ་བོ་སྦྱོར་བའང་དེ་བཞིན་དུ། །ལྟ་
རྣམས་གསལ་ཕྱིར་ལོགས་ཤིག་བསྟན། །ཟག་པར་མ་ཡིན་གྲོགས་མེད་རྣམས། །འཇོག་
པའི་རྗེས་སུ་མི་མཐུན་ལོ། །ཞེས་བྱུང༌། ཆུ་བོ་ནི་བཞི་སྟེ། འདོད་པའི་ཆུ་བོ་དང་།

164
མཛུབ་ཁྲིད།
སྲིད་པའི་ཆུ་བོ་དང་། ལྟ་བའི་ཆུ་བོ་དང༌། མ་རིག་པའི་ཆུ་བོའོ། །སྦྱོར་བའང་བཞི་
སྟེ༑ འདོད་པའི་སྦྱོར་བ་དང་། སྲིད་པའི་སྦྱོར་བ་དང་། ལྟ་བའི་སྦྱོར་བ་དང་། མ་
རིག་པའི་སྦྱོར་བའོ། །
གསུམ་པ་ཉེར་ལེན་བཤད་པ་ནི། ཇི་སྐད་བཤད་ཉིད་མ་རིག་བཅས། །ཉེར་
ལེན་རྣམས་ཏེ་ལྟ་རྣམ་གཉིས། །ཕྱེ་བའི་ཕྱིར་རོ་མ་རིག་པ། །འཛིན་པར་བྱེད་པ་མིན་
ཕྱིར་བསྲེས། །ཞེས་བྱུང༌། ཉེ་བར་ལེན་པ་ནི་བཞི་སྟེ། འདོད་པ་ཉེ་བར་ལེན་པ་དང་།
ལྟ་བ་ཉེ་བར་ལེན་པ་དང་། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་ཉེ་བར་
ལེན་པ་དང༌། བདག་ཏུ་སྨྲ་བ་ཉེ་བར་ལེན་པའོ། །ཟག་པ་གསུམ་དང་ཆུ་སྦྱོར་བཞི་དང་
ཉེར་ལེན་བཞི་སྟེ་དེ་དག་སོ་སོ་ལས་ཕྱེ་བའི་དབྱེ་བ་རྣམས་ཤེས་པར་འདོད་ན་རང་འགྲེལ་
དུ་བལྟ་བར་བྱའོ།
བཞི་པ་ཕྲ་རྒྱས་ལ་སོགས་པའི་མིང་གི་དོན་ནི། གང་ཕྱིར་དེ་དག་ཕྲ་བ་དང་།།
རྗེས་འབྲེལ་རྣམ་གཉིས་རྒྱས་འགྱུར་དང༌། །རྗེས་སུ་འབྲང་བས་དེ་ཡི་ཕྱིར། །ཕྲ་རྒྱས་
དག་ཏུ་བཤད་པ་ཡིན། །དེ་དག་འཇོག་བྱེད་ཟག་བྱེད་དང༌། །འཁྱེར་བ་བྱེད་དང་འབྱར་
བྱེད་དང༌། །ཉེ་བར་འཛིན་ཕྱིར་ཟག་ལ་སོགས། །དེ་དག་གི་ནི་ངེས་ཚིག་ཡིན། །ཞེས་
བྱུང་༑ འདིར་སྐྱེ་མཆེད་དྲུག་གི་རྨའི་སྒོ་ནས་ཟག་པར་བྱེད་ཅེས་པའི་སྐྱེ་མཆེད་དྲུག་
ནི་མིག་གི་སྐྱེ་མཆེད་ནས་ཡིད་ཀྱི་སྐྱེ་མཆེད་ཀྱི་བར་དྲུག་ཡིན་ནོ། །
—— ལྔ་པ་ཀུན་སྦྱོར་བཤད་པ་ནི། དེ་དག་ཀུན་ཏུ་སྦྱོར་སོགས་ཀྱི།།དབྱེ་བས་ཡང་
རྣམ་ལྔར་བཤད་དོ། །རྫས་དང་མཆོག་འཛིན་འདྲ་བའི་ཕྱིར། །ལྟ་གཉིས་ཀུན་ཏུ་སྦྱོར་
གཞན་ནོ། །གང་ཕྱིར་གཉིས་ཀའང་གཅིག་ཏུ་ནི། །མི་དགེ་རང་དབང་དེ་ཡི་ཕྱིར།།

165 གནས་ལྔ་པ།
ཕྲག་དོག་སེར་སྣ་དེ་དག་ལས། །ལོགས་ཤིག་ཀུན་སྦྱོར་གཉིས་སུ་བཤད། །ཐ་མའི་
ཆ་དང་མཐུན་རྣམ་ལྔ། །གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་
ཟློག་བྱེད། །སྒོ་དང་རྩ་བས་བསྡུས་ཕྱིར་གསུམ། །འགྲོ་མི་འདོད་དང་ལམ་ནོར་དང་།།
ལམ་ལ་ཐེ་ཚོམ་དེ་སྙེད་ཅིག །ཐར་པ་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་
བསྟན་ཏོ། །གོང་མའི་ཆ་དང་མཐུན་ལྔ་ཉིད། །གཟུགས་དང་གཟུགས་མེད་ལས་སྐྱེས་
པའི༑ ༑འདོད་ཆགས་གཉིས་རྒོད་ང་རྒྱལ་རྨོངས། །ཞེས་པའི་བར་བྱུང་། ཕྲ་རྒྱས་དེ་
དག་ཉིད་ཀུན་སྦྱོར་དང་། འཆིང་བ་དང༌། ཕྲ་རྒྱས་དང་། ཉེ་བའི་ཉོན་མོངས་པ་དང་།
ཀུན་ནས་དཀྲིས་པ་རྣམས་ཀྱི་དབྱེ་བས་རྣམ་པ་ལྔར་མདོ་དང་། ཆོས་མངོན་པ་ལས་ཕྱེ་
ནས་གསུངས་སོ། །ཀུན་སྦྱོར་ནི་དགུ་སྟེ། འདོད་ཆགས་དང༌། ཁོང་ཁྲོ་དང༌། ང་
རྒྱལ་དང༌། མ་རིག་པའི་ཀུན་སྦྱོར་དང་། ལྟ་བའི་ཀུན་སྦྱོར་དང༌། མཆོག་ཏུ་འཛིན་
པའི་ཀུན་སྦྱོར་དང་། ཐེ་ཚོམ་དང་། ཕྲག་དོག་དང་། སེར་སྣའི་ཀུན་ཏུ་སྦྱོར་བ་རྣམས་
སོ༑ ༑ཀུན་དཀྲིས་བརྒྱད་ལས་ཕྲག་དོག་དང་སེར་སྣ་ཁོ་ན་ཀུན་སྦྱོར་དུ་ལོགས་སུ་བཤད་
པ་ནི། དེ་དག་མཐའ་གཅིག་ཏུ་མི་དགེ་བ་དང་ཉོན་མོངས་རང་དབང་ཅན་ཡིན་པའི་རྒྱུ་
མཚན་ལས་ཡིན་པར་རྩ་བ་དང་རང་འགྲེལ་སོགས་ལས་གསུངས་པ་ལ། འོ་ན། ཀུན་
དཀྲིས་བརྒྱད་ཀྱི་ནང་ཚན་གྱི་འགྱོད་པ་ལྟ་བུ་ཡང་ཀུན་སྦྱོར་གྱི་དབྱེ་བའི་ནང་བགྲང་རིགས་
པར་ཐལ། དེ་མཐའ་གཅིག་ཏུ་མི་དགེ་བ་དང་ཉོན་མོངས་རང་དབང་ཅན་ཡིན་པའི་ཕྱིར།
ཞེས་པ་དང་། དེ་བཞིན་དུ་རྩ་བར། དེ་ལས་ངོ་ཚ་མེད་པ་དང་། །ཞེས་པ་ནས། གཞན་
དག་འདོད་ཁམས་ལས་སྐྱེས་པ། །ཞེས་པའི་བར་ཤོ་ལོ་ཀ་གཉིས་དང་ཕྱེད་ཀྱིས་ཀུན་
དཀྲིས་བཅུ་དང་དྲི་མ་དྲུག་སྟེ་ཉེ་ཉོན་བཅུ་དྲུག་པོ་དེ་དག་ལས་རྨུགས་པ་དང་རྒོད་པ་དང་

166མཛུབ་ཁྲིད།
གཉིད་གསུམ་ལས་གཞན་བཅུ་གསུམ་པོ་དེ་འདོད་པའི་སས་བསྡུས་པ་རྣམས་མི་དགེ་བ་
ཡིན་པ་དང༌། བཅུ་དྲུག་པོ་དེ་དག་ལས་རྨུགས་པ་དང་རྒོད་པ་དང་རྒྱགས་པ་དང་གཡོ་
དང་སྒྱུ་སྟེ་ལྔ་ལས་གཞན་བཅུ་གཅིག་པོ་དག་འདོད་པའི་སས་བསྡུས་པ་ཁོ་ན་ཡིན་པར་
བསྟན་པ་ལྟར་ཉོན་མོངས་ཆུང་ངུའི་ས་པ་ཁོན་འཛིན་དང་འཚིག་པ་དང་རྣམ་འཚེ་དང་
ཁྲོ་བ་དང་འཆབ་པ་རྣམས་ཀྱང་ཀུན་སྦྱོར་གྱི་ནང་བགྲང་རིགས་པར་འགྱུར་ཏེ། དེ་དག་
མཐའ་གཅིག་ཏུ་མི་དགེ་བ་ཡིན་པ་དང་ཉོན་མོངས་ཆུང་ངུའི་ས་པ་ཡིན་པ་ལས་ན་ཉོན་
མོངས་རང་དབང་ཅན་ཡང་ཡིན་པའི་ཕྱིར་ཞེས་པའི་ཚུལ་གྱིས་ཀྱང་དཔྱད་པར་བྱའོ། །
དྲུག་པ་འཆིང་བ་བཤད་པ་ནི། ཚོར་བའི་དབང་གིས་འཆིང་བ་གསུམ། །ཞེས་
གསུངས། བདེ་བའི་ཚོར་བ་ལས་དམིགས་པ་དང་མཚུངས་ལྡན་གྱིས་འདོད་ཆགས་རྒྱས་
པ་དང་། དེ་བཞིན་དུ་སྡུག་བསྔལ་གྱི་ཚོར་བ་དང་ཚོར་བ་བཏང་སྙོམས་ལས་རིམ་བཞིན་
ཞེ་སྡང་དང་གཏི་མུག་རྒྱས་པ་ཡིན་མོད། ཚུལ་དེ་ལྟ་བུའི་སྒོ་ནས་ངེས་བཟུང་དུ་དུག་
གསུམ་རྒྱས་པར་ནི་མ་ངེས་ཏེ། དགྲ་བོའི་བདེ་བ་ལ་དམིགས་ནས་ཞེ་སྡང་རྒྱས་པ་དང་
དེའི་སྡུག་བསྔལ་ལ་དམིགས་ནས་འདོད་ཆགས་རྒྱས་པ་ཡོད་པའི་ཕྱིར་དང་། ཚོར་བ་
བཏང་སྙོམས་ལ་དམིགས་ནས་ཆགས་སྡང་གཉིས་ཀ་རྒྱས་པའང་ཡོད་པའི་ཕྱིར་རོ།།
བདུན་པ་ཉེ་བའི་ཉོན་མོངས་པ་བཤད་པ་ནི། ཉོན་མོངས་ལས་གཞན་ཉོན་མོངས་
ཅན༑ ༑སེམས་བྱུང་འདུ་བྱེད་ཕུང་ཞེས་པ། །གང་དེའང་ཉེ་བའི་ཉོན་མོངས་ཏེ། །དེ་
དག་ཉོན་མོངས་ཞེས་མི་བྱ། །ཞེས་བྱུང༌། སེམས་བྱུང་ཞེ་དྲུག་ལས་ཚོར་བ་དང་འདུ་
ཤེས་དོར་བའི་ལྷག་མ་ཞེ་བཞི་པོ་དེ་མཚུངས་ལྡན་འདུ་བྱེད་ཀྱི་ཕུང་པོ་ཡིན་ལ། མཚུངས་
ལྡན་འདུ་བྱེད་ཀྱི་ཕུང་པོ་ལ་ཕྱེ་ན་ཞེ་བཞི་ཡོད་ཅིང་། ཉེ་ཉོན་ལ་ཀུན་དཀྲིས་བཅུ་དང་

167
གནས་ལྔ་པ།
དྲི་མ་དྲུག་དང་གཞི་ཕྲན་ཚེགས་ལས་བྱུང་བ་མི་འགའ་བ་སོགས་ཉེར་བཞི་སྟེ་བཞི་བཅུ་
སོགས་བྱུང་ངོ་། །
༼ བརྒྱད་པ་ཀུན་ནས་དཀྲིས་པ་བཤད་པ་ནི། ངོ་ཚ་མེད་དང་ཁྲེལ་མེད་དང༌། །ཕྲག་
དོག་སེར་སྣ་རྒོད་པ་དང་། །འགྱོད་དང་རྨུགས་དང་གཉིད་དང་ནི། །ཀུན་ནས་དཀྲིས་
པ་རྣམ་པ་བརྒྱད། །ཁྲོ་དང་འཆབ་པའོ་འདོད་ཆགས་ཀྱིས། །ངོ་ཚ་མེད་རྒོད་སེར་སྣ་
བསླང༌། །འཆབ་པ་རྩོད་དོ་མ་རིག་ལས། །རྨུགས་དང་གཉིད་དང་ཁྲེལ་མེད་དོ། །ཐེ་
ཚོམ་ལས་འགྱོད་ཁྲོ་བ་དང༌། །ཕྲག་དོག་ཁོང་ཁྲོའི་རྒྱུ་ལས་བྱུང༌། །ཞེས་པའི་བར་བྱུང༌།
ཁོན་འཛིན་དང་འཚིག་པ་སོགས་དྲི་མ་དྲུག་ཀུན་དཀྲིས་ནང་མི་འདྲེན་པ་དང་ལེ་ལོ་དང་
བག་མེད་གཉིས་ཀྱང་ཀུན་དཀྲིས་དངདྲི་མའི་ནང་མི་འདྲེན་པའི་ཚུལ་ལ་དཔྱད་པར་བྱའོ།།
དགུ་པ་དྲི་མ་བཤད་པ་ནི། གཞན་ཡང་ཉོན་མོངས་དྲི་མ་དྲུག །སྒྱུ་དང་གཡོ་
དང་རྒྱགས་པ་དང༌། །དེ་བཞིན་འཚིག་དང་ཁོན་འཛིན་དང༌། །རྣམ་འཚེ་སྒྱུ་དང་རྒྱགས་
པ་ནི། །འདོད་ཆགས་ལས་སྐྱེས་ཁོན་འཛིན་དང༌། །རྣམ་འཚེ་ཁོང་ཁྲོ་ལས་སྐྱེས་སོ།།
འཚིག་པ་ལྟ་བ་མཆོག་འཛིན་ལས། །གཡོ་ནི་ལྟ་བས་ཀུན་ནས་བསླང༌། །ཞེས་བྱུང༌།
བཅུ་པ་དེ་དག་གི་ཁྱད་པར་གྱི་ཆོས་བཤད་པ་ནི། དེ་ལས་ངོ་ཚ་མེད་པ་དང༌།།
ཁྲེལ་མེད་རྨུགས་གཉིད་རྒོད་རྣམ་གཉིས། །དེ་ལས་གཞན་ནི་སྒོམ་སྤང་བྱ། །རང་དབང་
དེ་བཞིན་དྲི་མ་རྣམས། །འདོད་ན་མི་དགེ་གསུམ་རྣམ་གཉིས། །དེ་ཡན་ཆད་ནི་ལུང་
མ་བསྟན། །འདོད་དང་བསམ་གཏན་དང་པོ་ན། །གཡོ་སྒྱུ་ཚངས་པས་འདྲིད་ཕྱིར་
རོ༑ ༑རྨུགས་རྒོད་རྒྱགས་པ་ཁམས་གསུམ་ན། །གཞན་དག་འདོད་ཁམས་ལས་སྐྱེས་
པ༑ ༑མཐོང་སྤང་བྱ་གཉིད་ང་རྒྱལ་བཅས། །ཡིད་ཀྱི་རྣམ་ཤེས་ས་པ་ཡིན། །ཉེ་བའི་

168མཛུབ་ཁྲིད།
ཉོན་མོངས་རང་དབང་ཡང༌། །གཞན་ནི་རྣམ་ཤེས་དྲུག་རྟེན་ཅན། །བདེ་བ་དག་དང་
འདོད་ཆགས་སུ། །མཚུངས་ལྡན་ཞེ་སྡང་བཟློག་པ་འོ། །མ་རིག་པ་དག་ཐམས་ཅད་
དང་༑ ༑མེད་ལྟ་ཡིད་བདེ་སྡུག་བསྔལ་དང༌། །ཡིད་མི་བདེ་དང་ཐེ་ཚོམ་མོ། །གཞན་
ཡིད་བདེ་དང་འདོད་ལས་སྐྱེས། །བཏང་སྙོམས་དང་ཀུན་ས་གོང་མ། །ས་ཇི་བཞིན་
དུ་རང་རང་དང་། །འགྱོད་དང་ཕྲག་དོག་ཁྲོ་བ་དང༌། །རྣམ་འཚེ་ཁོན་དུ་འཛིན་པ་དང༌།།
འཚིག་པ་ཡིད་མི་བདེ་བ་དང༌། །སེར་སྣ་དག་ནི་བཟློག་པ་ཡིན། །གཡོ་དང་སྒྱུ་དང་
འཆབ་དང་གཉིད། །གཉིས་ཀ་དང་ལྡན་བདེ་དག་དང༌། །རྒྱགས་པ་བཏང་སྙོམས་ཀུན་
ཏུ་འགྲོ །བཞི་པོ་གཞན་ནི་ལྔ་དག་དང༌། །ཞེས་པའི་བར་བྱུང༌། ཀུན་དཀྲིས་བཅུའི་
ནང་ཚན་གྱི་གཉིད་ལྟ་བུ་ལ་མཐོང་སྤང་དང་སྒོམ་སྤང་གཉིས་ཀ་ཡོད་པར་གསུངས་པ་
ལྟར་མཐོང་སྤང་གཉིད་ནི། རང་དང་མཚུངས་ལྡན་གྱི་འཇིག་ལྟའམ་མཐར་ལྟ་དང་
མཚུངས་པར་ལྡན་པའི་གཉིད་ལྟ་བུར་འཇོག་ལ། དེ་ལྟར་ཡིན་པའང་གགནས་གཉིས་པར།
གཉིད་ནི་ཀུན་ལ་མི་འགལ་ཕྱིར། །གང་ལ་ཡོད་པ་དེ་བསྣན་ནོ། །ཞེས་དང༌། གནས་
འདིར་ཡང་གོང་དུ། འདོད་ན་འཇིག་ཚོགས་ལྟ་བ་དང༌། །མཐར་འཛིན་ལྷན་ཅིག་མ་
རིག་པ། །ལྷག་མ་རྣམས་འདིར་མི་དགེ་བའོ། །ཞེས་གསུངས། ཞེ་སྡང་སྡུག་བསྔལ་
གྱི་དབང་པོ་དང་མཚུངས་ལྡན་དུ་འགྲོ་བ་ཇི་ལྟར་ཡོད་ཅེ་ན། སྡུག་བསྔལ་གྱི་དབང་པོ་
ལ་དབང་ཤེས་འཁོར་གྱི་ཚོར་བ་ཡིན་དགོས་པས་དཔེར་ན་སྲོག་གཅོད་པ་ན་ཕ་རོལ་པོ་
ལ་མིག་བགྲད་དེ་ལྟ་བའི་མིག་གི་རྣམ་ཤེས་ཀྱི་འཁོར་དུ་བྱུང་བའི་ཁོང་ཁྲོ་དང་མཚུངས་
ལྡན་གྱི་ཚོར་བ་ལྟ་བུ་དང༌། ཕ་རོལ་པོ་ལ་ལག་པའི་ཁུ་ཚུར་ཤུགས་དྲག་པོས་སྣུན་པའི་
སྐབས་ཀྱི་ལུས་ཤེས་འཁོར་གྱི་ཁོང་ཁྲོ་དང་མཚུངས་ལྡན་གྱི་ཚོར་བ་སོགས་ལྟ་བུའོ། །དབང་

169
གནས་ལྔ་པ།
ཤེས་འཁོར་གྱི་ཞེ་སྡང་དང་ད་འདོད་ཆགས་གཉིས་ཀ་དུས་ཀྱི་ཀུན་ཀུན་སློང་དུ་འཇོག་ལ། ཞེ་
སྡང་ཡིན་ན་རང་དང་མཚུངས་ལྡན་གྱི་ཡིད་མི་བདེའམ་སྡུག་བསྔལ་གྱི་དབང་པོ་ཡོད་
པས་མ་ཁྱབ་སྟེ། དེ་ཚོར་བ་བཏང་སྙོམས་དང་མཚུངས་ལྡན་དུ་འགྲོ་བ་ཡོད་པའི་ཕྱིར་
ཏེ༑ བཏང་སྙོམས་དང་ཀུན། ཞེས་ཉོན་མོངས་ཀུན་ཚོར་བ་བཏང་སྙོམས་དང་མཚུངས་
ལྡན་དུ་འགྲོ་བ་ཡོད་པར་གསུངས་པས་སོ། །འོན་ཀྱང་འགྱོད་པ་དང་ཚོར་བ་བཏང་སྙོམས་
མཚུངས་ལྡན་དུ་འགྲོ་བ་ཡོད་ཚུལ་རྩད་གཅད་པར་བྱ་ལ། ལོག་ལྟ་ལས་གཞན་པའི་ཉོན་
མོངས་ཅན་གྱི་ལྟ་བ་བཞིའི་ནང་ཚན་མཐར་ལྟ་དང་མཚུངས་ལྡན་དུ་སོང་བའི་འཇིགས་
སྐྲག་གི་ཡིད་མི་བདེའི་ཚོར་བ་ནི་ཡོད་དོ། །
བཅུ་གཅིག་པ་སྒྲིབ་པ་ལྔ་བཤད་པ་ནི། འདོད་ན་སྒྲིབ་རྣམས་མི་མཐུན་དང་།།
ཟས་དང་བྱ་བ་གཅིག་པའི་ཕྱིར། །གཉིས་གཅིག་ཕུང་པོ་གནོད་བྱེད་དང༌། །ཐེ་ཚོམ་
ཕྱིར་ན་ལྔ་ཉིད་དོ། །ཞེས་བྱུང་། འདིར་རང་འགྲེལ་དང་མཆིམས་མཛོད་ལས། ཉོན་
མོངས་པ་ཐམས་ཅད་སྒྲིབ་པ་ཡིན་ན་ཅིའི་ཕྱིར་ལྔ་ཁོ་ནར་བཤད་ཅེ་ན། ཞེས་པའི་ལན་
བསྟན་པ་ན་སྒོམ་པ་པོ་དེ་བསོད་སྙོམས་ལ་བརྒྱུས་པ་ན་ཡུལ་སྡུག་མི་སྡུག་ལ་མཚན་མར་
བཟུང་བས་ཆགས་སྡང་འབྱུང་བས་
ན་ན་ཐོག་མར་ཏིང་ངེ་འཛིན་ལ་འཇུག་པའི་སྦྱོར་བ་ལ།
འདོད་པ་ལ་འདུན་པ་དང་གནོད་སེམས་དང༌། དེའི་འོག་ཏིང་ངེ་འཛིན་ལ་ཞུགས་པ་ན་
དངོས་གཞིའི་ཞི་གནས་ལ་རྨུགས་གཉིད་དང༌། རྒོད་འགྱོད་དང་ཐེ་ཚོམ་གྱིས་ལྷག་མཐོང་
དང་༑ ཐེ་ཚོམ་གྱིས་ནི་རྗེས་ཏིང་ངེ་འཛིན་ལས་ལངས་ནས་ཆོས་ལ་ངེས་པར་རྟོག་པ་
ལའང་བར་དུ་གཅོད་པས་ན་ལྔར་བསྟན་པར་བཞེད་པ་དང་བཤད་ཚུལ་གཞན་ཡང་
གསུངས་སོ། །

170མཛུབ་ཁྲིད།
༦(༡༦ གཉིས་པ་ཕྲ་རྒྱས་ཇི་ལྟར་སྤོང་ཚུལ་ལ་དངོས་དང༌། ཞར་ལ་གཉེན་པོའི་དབྱེ་
བ་གཉིས་ལས། དེ་དག་འཆད་པ་ལ། དམིགས་པ་ཡོངས་སུ་ཤེས་པ་དང༌། །དེ་ལ་
དམིགས་པ་ཡང་དག་པར། །ཟད་དང་དམིགས་པ་སྤངས་པས་སོ། །གཉེན་པོ་སྐྱེས་
པས་ཟད་པར་འགྱུར། །གཉེན་པོ་རྣམ་བཞི་སྤོང་བ་དང༌། །གཞི་དང་སྲིང་ཉིད་རྣམ་
པར་ནི། །སུན་འབྱིན་ཞེས་བྱ་དམིགས་པ་ལས། །ཉོན་མོངས་པ་ནི་སྤང་བྱར་འདོད།།
མཚན་ཉིད་མི་མཐུན་མི་མཐུན་ཕྱོགས། །ཡུལ་རྣམ་ཆད་དང་དུས་ཀྱིས་ཏེ། །འབྱུང་
དང་ཚུལ་ཁྲིམས་ཕྱོགས་དང་ནི། །དུས་གཉིས་རིང་བ་ཉིད་ལྟ་བུའོ། །ཞེས་བྱུང་། དམིགས་
པ་ཡོངས་སུ་ཤེས་པས་སྤོང་བའི་མཐོང་སྤང་ཉོན་མོངས་ལ་ལྔ་བཅུ་ཡོད་དེ། མཐོང་སྤང་
བརྒྱད་ཅུ་རྩ་བརྒྱད་ལས་སྡུག་བསྔལ་མཐོང་སྤང་འདོད་པའི་རང་ས་ལ་དམིགས་པ་སྐལ་
བ་མཉམ་པའི་ཁམས་ཀུན་འགྲོ་ལྟ་བ་དང་པོ་གཉིས་དང༌། ཀུན་འགྲོ་མ་ཡིན་པ་འདོད་
ཆགས་ཁོང་ཁྲོ་ང་རྒྱལ་གསུམ་དང་། ཀུན་འབྱུང་མཐོང་སྤང་ཀུན་འགྲོ་མ་ཡིན་པ་འདོད་
ཆགས་ལ་སོགས་པ་གསུམ་པོ་དེ་དག་ཉིད་དེ་དེ་ལྟར་བརྒྱད་དང༌། ཁམས་གོང་མ་གཉིས་
ན་ཁོང་ཁྲོ་མ་གཏོགས་པ་སྡུག་བསྔལ་མཐོང་སྤང་དགུ་དགུ་དང༌། ཀུན་འབྱུང་མཐོང་
སྤང་དྲུག་དྲུག་སྟེ་སུམ་ཅུ་དང༌། ཁམས་གསུམ་གྱི་འགོག་ལམ་མཐོང་སྤང་གི་མ་རིག་
པ་དྲུག་མ་གཏོགས་པ་ཟག་མེད་ལ་དམིགས་པ་ལོག་ལྟ་དང་ཐེ་ཚོམ་བཞི་གསུམ་བཅུ་གཉིས་
རྣམས་སུ་ཡོད་པའི་ཕྱིར། ཉོན་མོངས་པ་ལྔ་བཅུ་པོ་དེ་དག་གི་དམིགས་པའི་གནས་ལུགས་
ཡོངས་སུ་ཤེས་པས་ཉོན་མོངས་པ་དེ་དག་སྤོང་བ་ཡིན་པས་ན་དམིགས་པ་ཡོངས་སུ་ཤེས་
པས་སྤོང་བ་ཞེས་བརྗོད་དོ། །འདོད་པའི་སྡུག་ཀུན་མཐོང་སྤང་གི་ཉོན་མོངས་བརྒྱད་
དང༌༑ ཁམས་གོང་མ་གཉིས་ཀྱི་སྡུག་ཀུན་མཐོང་སྤང་གི་ཉོན་མོངས་སུམ་ཅུ་སྟེ་ཉོན་

171 གནས་ལྔ་པ།
མོངས་སོ་བརྒྱད་པོ་དེ་དག་ནི་ཟག་བཅས་ལ་དམིགས་པ་ཡིན་ལ། སྡུག་བསྔལ་རྗེས་
བཟོད་དང་སྡུག་བསྔལ་རྗེས་ཤེས་ཀྱིས་ཁམས་གོང་མ་གཉིས་ཀྱི་སྡུག་བདེན་གཉིས་གཅིག་
ཏུ་དྲིལ་ཏེ་དམིགས་པ་དང་། དེ་བཞིན་དུ་ཀུན་འབྱུང་རྗེས་བཟོད་དང་ཀུན་འབྱུང་རྗེས་
ཤེས་ཀྱིས་ཁམས་གོང་མ་གཉིས་ཀྱི་ཀུན་འབྱུང་བདེན་པ་གཉིས་གཅིག་ཏུ་དྲིལ་ཏེ་དམིགས་
པ་ལས་ན། ཁམས་གོང་མའི་ཀུན་འགྲོ་སྐལ་བ་མཉམ་མི་མཉམ་སོགས་གོང་མའི་སྡུག་
ཀུན་མཐོང་སྤང་སུམ་ཅུ་ཀུན་དམིགས་པ་ཡོངས་ཤེས་ཀྱི་སྤང་བྱར་འཇོག་གོ །འདོད་
པའི་ཁམས་སྐལ་བ་མི་མཉམ་པའི་ཀུན་འགྲོ་དགུ་པོ་དམིགས་པ་ཡོངས་ཤེས་ཀྱི་སྤང་བྱར་
མི་བཞག་པ་ནི། སྡུག་བསྔལ་ཆོས་བཟོད་དང་སྡུག་བསྔལ་ཆོས་ཤེས་དང་ཀུན་འབྱུང་
ཆོས་བཟོད་དང་ཀུན་འབྱུང་ཆོས་ཤེས་དག་གིས་ཁམས་གོང་མའི་སྡུག་ཀུན་ལ་མི་དམིགས་
པའི་དབང་ལས་ཡིན་ནོ། །ཁམས་གསུམ་གྱི་འགོག་ལམ་མཐོང་སྤང་གི་མ་རིག་པ་དྲུག་
དམིགས་པ་ཡོངས་ཤེས་ཀྱི་སྤང་བྱར་མི་འོང་བ་ནི་དེ་དག་ལ་ཟག་བཅས་ལ་དམིགས་པའང་
ཡོད་པས་སོ། །འདོད་པའི་སྡུག་ཀུན་མཐོང་སྤང་སྐལ་བ་མི་མཉམ་པའི་ཀུན་འགྲོ་དགུ་
པོ་རྣམས་ནི་ཡུལ་ཅན་སྤངས་པས་ཡུལ་སྤོང་བའི་སྤང་བྱ་ཡིན་ལ། དེ་ཡང་མཆིམས་
མཛོད་ལས་“དི་དག་ནི་དེ་དག་ལ་དམིགས་པའི་ཡུལ་ཅན་འདོད་པའི་སྐལ་བ་མཉམ་པའི་
ཁམས་ཀུན་འགྲོ་རྣམས་སྤངས་པས་སྤོང་སྟེ། སྐལ་བ་མཉམ་པའི་ཁམས་ཀུན་འགྲོའི་
དམིགས་པ་ནི་སྐལ་བ་མི་མཉམ་པའི་ཁམས་ཀུན་འགྲོ་ཡིན་པའི་ཕྱིར་རོ།། ”ཞེས་གསུངས།
འོ་ན། སྡུག་བསྔལ་མཐོང་སྤང་སྤངས་པའི་ཚེ་ཀུན་འབྱུང་མཐོང་སྤང་གི་ཀུན་འགྲོ་རྣམས་
སྤངས་པར་ཐལ། ཀུན་འབྱུང་མཐོང་སྤང་གི་ཀུན་འགྲོ་རྣམས་ལ་དམིགས་པའི་སྐལ་
བ་མཉམ་པའི་ཀུན་འགྲོ་རྣམས་སྤངས་པའི་ཕྱིར། རྟགས་དེར་ཐལ། སྐལ་བ་མཉམ་

172མཛུབ་ཁྲིད།
པའི་ཀུན་འགྲོ་ཡིན་ན་སྡུག་བསྔལ་མཐོང་སྤང་ཡིན་དགོས་པའི་ཕྱིར་ཞེ་ན། ཐལ་འགྱུར་
དང་པོ་ལ་མ་ཁྱབ་སྟེ། ཁམས་སྐལ་བ་མཉམ་པའི་ཀུན་འགྲོ་སྤངས་ཀྱང་དེའི་དམིགས་
པ་ཀུན་འབྱུང་མཐོང་སྤང་གི་ཀུན་འགྲོ་རྣམས་སྤངས་མི་དགོས་པའི་ཕྱིར། ཡང༌། སྡུག་
བསྔལ་མཐོང་སྤང་གི་འདོད་ཆགས་ཆོས་ཅན། ཡུལ་ཅན་སྤངས་པས་ཡུལ་སྤོང་བའི་
སྤང་བྱ་ཡིན་པར་ཐལ། ཁྱོད་ལ་དམིགས་པའི་སྡུག་བསྔལ་མཐོང་སྤང་གི་ཁམས་སྐལ་
བ་མཉམ་པའི་ཀུན་འགྲོ་སྤངས་པས་ཁྱོད་སྤངས་པའི་ཕྱིར། ཞེ་ན། དེ་ལ་སྤངས་ཚུལ་
གཞན་གྱིས་མ་བསྡུས་པ་ཞེས་ཞིབ་ཆ་བསྣན་དགོས་སམ་སྙམ་མོ། །དམིགས་ཡུལ་སྤངས་
པས་ཡུལ་ཅན་སྤོང་བའི་སྤང་བྱར་ཉེར་གསུམ་ཡོད་ལ་དེ་དག་ཀུན་སྤང་བྱ་རང་རིག་ཤ་
སྟག་ཡིན་ནོ། །
གསུམ་པ་སྤངས་པའི་འབྲས་བུ་ཡོངས་ཤེས་བཤད་པ་ནི། ལན་ཅིག་ཏུ་ཟད་དེ་
དག་གི །བྲལ་བའི་ཐོབ་པ་ཡང་དང་ཡང༌། །གཉེན་པོ་སྐྱེས་དང་འབྲས་ཐོབ་དང༌། །དབང་
པོ་རྣམ་པར་འཕེལ་རྣམས་སུ། །ཡོངས་སུ་ཤེས་དགུ་འདོད་པ་ན། །དང་པོ་རྣམ་གཉིས་
ཟད་ལ་གཅིག གཉིས་ཟད་པ་ནི་དེ་གཉིས་སོ། །དེ་བཞིན་གོང་མའི་དེ་གསུམ་ཉིད། །ཡོངས་
སུ་ཤེས་པ་གཞན་གསུམ་སྟེ། །ཐ་མའི་ཆ་དང་མཐུན་གཟུགས་དང༌། །ཟག་པ་ཀུན་
ཟད་དྲུག་བཟོད་འབྲས། །ལྷག་མ་རྣམས་ནི་ཤེས་པའི་ཡིན། །མི་ལྕོགས་མེད་འབྲས་
ཐམས་ཅད་དོ། །བསམ་གཏན་རྣམས་ཀྱི་ལྔ་འམ་བརྒྱད། །ཉེ་བར་བསྡོགས་པའི་གཅིག་
ཡིན་ཏེ། །གཟུགས་མེད་དངོས་གཞི་གསུམ་གྱི་ཡང་། །ཐམས་ཅད་འཕགས་པའི་ལམ་
གྱི་ཡིན། །འཇིག་རྟེན་པའི་གཉིས་རྗེས་ཀྱི་ཡང༌། །ཆོས་ཤེས་པའི་ནི་གསུམ་ཡིན་ནོ།།
དེའི་ཕྱོགས་མཐུན་གྱི་དྲུག་དང་ལྔ། །བྲལ་བའི་ཐོབ་པ་ཟག་མེད་དང༌། །སྲིད་རྩེ་ཉམས་

173 གནས་ལྔ་པ།
པར་བྱས་པ་དང༌། །རྒྱུ་གཉིས་ཀུན་ཏུ་བཅོམ་པའི་ཕྱིར། །ཡོངས་ཤེས་ཁམས་ལས་
འདས་པ་ལས། །གཅིག་མིན་མཐོང་ལ་གནས་པ་ནི། །ལྔ་ཡི་བར་དང་ཡང་དག་ལྡན།།
སྒོམ་ལ་གནས་པ་དྲུག་གམ་ནི། །གཅིག་གམ་ཡང་ན་གཉིས་དང་ངོ་། །ཁམས་ལས་
འདོད་ཆགས་བྲལ་བ་དང༌། །འབྲས་བུ་ཐོབ་ཕྱིར་དེ་དག་བསྡོམས། །ལ་ལ་གཅིག་གཉིས་
ལྔ་དང་དྲུག །གཏོང་སྟེ་འཐོབ་པ་ལྔ་མིན་ནོ། །ཆོས་མངོན་པའི་མཛོད་ཀྱི་ཚིག་ལེའུར་
བྱས་པ་ལས། ཕྲ་རྒྱས་བསྟན་པ་ཞེས་བྱ་བ་སྟེ་གནས་ལྔ་པའོ།། །།ཞེས་པའི་བར་ཤོ་ལོ་
ཀ་བརྒྱད་བྱུང༌། ཉོན་མོངས་པ་རྣམས་རང་རང་གི་གཉེན་པོས་ཐོབ་པ་ཆད་པའི་ཚུལ་
གྱིས་སྤངས་པ་ན་ལན་གཅིག་སྟེ་ལན་རེ་རེ་བར་ཟད་པར་བྱས་པ་ཡིན་པ་དེའི་ཕྱིར་སྤངས་
པ་ནི་རྟག་པ་ཡིན་པས་ཁྱད་པར་དུ་འགྱུར་བ་མེད་མོད། རང་གི་ངོ་སྐལ་གྱི་ཉོན་མོངས་
སྤངས་པའི་ཐོབ་པ་ནི་ཡང་དང་ཡང་དུ་ཁྱད་པར་དུ་འགྱུར་ལ།
ཉོན་མོངས་པ་དེ་དག་གི་བྲལ་བའི་ཐོབ་པ་ཁྱད་པར་དུ་འགྲོ་བའི་དུས་ནི་དྲུག་སྟེ།
གཉེན་པོ་རྣམ་གྲོལ་ལམ་སྐྱེས་པ་དང༌། རྒྱུན་ཞུགས་ལ་སོགས་པའི་དགེ་སྦྱོང་ཚུལ་གྱི་
འབྲས་བུ་བཞི་ཐོབ་པ་དང་། དབང་པོ་རྟུལ་པོ་དབང་པོ་རྣོན་པོར་རྣམ་པར་འཕེལ་བའི་
དུས་རྣམས་སོ། །དེ་ཡང་དཔེར་ན་རྒྱུན་ཞུགས་ཀྱི་འབྲས་བུ་ཐོབ་པ་ན་འདོད་པའི་བདེན་
བཞི་མཐོང་སྤང་སྤངས་པའི་ཐོབ་པ་བཏང་ཞིང་རྒྱུན་ཞུགས་ཀྱི་འབྲས་བུའི་ཐོབ་པ་གསར་
དུ་རྙེད་པ་ཡིན་པ་དང་། ཕྱིར་འོང་སོགས་འབྲས་བུ་ཕྱི་མ་གསུམ་རིམ་གྱིས་ཐོབ་པ་ན་
རང་རང་གི་འབྲས་བུ་སྔ་མའི་ཐོབ་པ་བཏང་ཞིང་རང་དུས་ཀྱི་འབྲས་བུ་གསར་དུ་ཐོབ་
པ་ཡིན་ནོ། །ལན་གཅིག་ཏུ་ཟད་ཅེས་སོགས་ཤོ་ལོ་ཀ་གཅིག་པོ་འདི་ནི་ཡོངས་ཤེས་ཀྱི་
སྤྱི་བཤད་དུའང་བྱ་དགོས་སོ། །ཡོངས་ཤེས་དེ་ཡང་སྤང་བྱ་སྤངས་པའི་སྒོ་ནས་དབྱེ་

174མཛུབ་ཁྲིད།
ན་རྣམ་པ་དགུ་སྟེ། འདོད་པའི་སྡུག་བསྔལ་དང་འདོད་པའི་ཀུན་འབྱུང་མཐོང་སྤང་སྤངས་
པའི་ཡོངས་ཤེས་གཅིག་དང་། འདོད་པའི་འགོག་པ་མཐོང་སྤང་སྤངས་པའི་ཡོངས་ཤེས་
དང་༑ འདོད་པའི་ལམ་མཐོང་སྤང་སྤངས་པའི་ཡོངས་ཤེས་གཉིས་ཏེ་གསུམ་དང་། ཁམས་
གོང་མ་གཉིས་ཀྱི་སྡུག་ཀུན་མཐོང་སྤང་སྤངས་པའི་ཡོངས་ཤེས་གཅིག་དང་། ཁམས་
གོང་མ་གཉིས་ཀྱི་འགོག་པ་མཐོང་སྤང་སྤངས་པའི་ཡོངས་ཤེས་དང་། ཁམས་གོང་མ་
གཉིས་ཀྱི་ལམ་མཐོང་སྤང་སྤངས་པའི་ཡོངས་ཤེས་ཏེ་མཐོང་སྤང་སྤངས་པའི་ཡོངས་ཤེས་
དྲུག་དང༌། དེ་བཞིན་དུ་ཐ་མའི་ཆ་མཐུན་ལྔ་སྤངས་པའི་ཡོངས་ཤེས་དང་། གཟུགས་
ཀྱི་ཟག་པ་ཟད་པའི་ཡོངས་ཤེས་དང་། ཟག་པ་ཀུན་ཟད་ཀྱི་ཡོངས་ཤེས་ཏེ་སྒོམ་སྤང་
སྤངས་པའི་ཡོངས་ཤེས་གསུམ་མོ། །དགྲ་བཅོམ་པའི་འབྲས་བུ་ཐོབ་པ་ནའང་མཐོང་
སྤང་ཉོན་མོངས་དང་སྒོམ་སྤང་ཉོན་མོངས་སྐོར་དགུ་སོ་སོར་ནས་སྤངས་པའི་བྲལ་བ་
རྫས་ཐ་དད་པ་རྣམས་དང་ལྡན་ཀྱང༌། དེའི་ཚེ་བྲལ་བ་དེ་དག་དང་ལྡན་པར་བྱེད་པའི་
རྫས་ཐོབ་པ་ནི་རྫས་གཅིག་ལས་མེད་དོ། །བསམ་གཏན་དང་པོའི་ཉེར་བསྡོགས་ལ་ཉེར་
བསྡོགས་མི་ལྕོགས་མེད་ཅེས་བྱ་ཞིང་གྲུབ་མཐའ་གོང་མ་པ་ལྟར་བསམ་གཏན་གྱི་ཉེར་
བསྡོགས་ལ་ཡིད་ལ་བྱེད་པའི་ལས་དང་པོ་བ་དང་མཚན་ཉིད་སོ་སོར་རིག་པ་ཡིད་བྱེད་
སོགས་བདུན་གྱི་རྣམ་བཞག་བྱེ་སྨྲའི་ལུགས་འདིར་གསལ་བར་སྟོན་པའི་ཚད་ལྡན་གྱི་ལུང་
ནི་མི་སྣང་ངོ༌། །མི་ལྕོགས་མེད་འབྲས་ཐམས་ཅད་དོ། །ཞེས་པ་དང་གནས་དྲུག་པར།
ཟག་མེད་མི་ལྕོགས་མེད་པ་ཡིས། །ཐམས་ཅད་ལས་ནི་འདོད་ཆགས་འབྲལ། །ཞེས་
གསུངས་པ་ལྟར་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱི་འབྲས་བུར་ཟག་
པ་ཀུན་ཟད་ཀྱི་ཡོངས་ཤེས་བཞག་ན། སྤང་བྱ་ཅིག་ཅར་བའི་དགྲ་བཅོམ་པའི་རྒྱུད་ཀྱི་

175
གནས་ལྔ་པ།
དེ་ལྟ་བུའི་ཡོངས་ཤེས་དེ་མི་ལྕོགས་མེད་ཀྱི་འབྲས་བུར་བཞག་དགོས་པས་ཤེས་བྱེད་འདི་
དག་ལས་སྤང་བྱ་ཅིག་ཆར་བ་འཇོག་ནུས་སམ་སྙམ་མོ། །བཙུན་པ་དབྱངས་སྒྲོགས་
ཀྱིས་བསམ་གཏན་གྱི་དངོས་གཞི་ཟག་མེད་ཀྱི་འབྲས་བུར་ཐ་མའི་ཆ་མཐུན་ལྔ་སྤངས་
པའི་ཡོངས་ཤེས་མ་གཏོགས་ཡོངས་ཤེས་བརྒྱད་འདོད་པ་ལྟར་སྤང་བྱ་ཅིག་ཆར་བ་རང་
ལུགས་སུ་འདོད་པ་རྣམས་ཀྱིས་ཀྱང་དེ་ལྟར་འདོད་དགོས་པ་འདྲ་སྟེ། སྤང་བྱ་ཅིག་ཆར་
བ་ཡོད་ན་ཆགས་བྲལ་སྔོན་སོང་གི་ཕྱིར་མི་འོང་ཞུགས་པས་འདོད་པའི་མཐོང་སྤང་སྔར་
སྤངས་མ་ཟིན་པར་བསམ་གཏན་གྱི་དངོས་གཞི་ཟག་མེད་ལ་བརྟེན་ནས་འདོད་པའི་སྡུག་
ཀུན་མཐོང་སྤང་སྤངས་པའི་ཡོངས་ཤེས་དང་འདོད་པའི་འགོག་ལམ་མཐོང་སྤང་སྤངས་
པའི་ཡོངས་ཤེས་གཉིས་ཏེ་གསུམ་གསར་དུ་འཐོབ་པར་བཞག་དགོས་པའི་ཕྱིར། འོན་
ཀྱང་རང་འགྲེལ་ལས། ‘“བྱི་བྲག་ཏུ་སྨྲ་བའི་ལུགས་ཀྱིས་ནི་བསམ་གཏན་གྱི་དངོས་གཞིའི་
འབྲས་བུ་ཡོངས་སུ་ཤེས་པ་ལྔ་སྟེ། གཟུགས་དང་གཟུགས་མེད་པ་ན་སྤྱོད་པའི་ཉོན་མོངས་
པ་སྤངས་པའི་རང་བཞིན་གང་དག་ཡིན་པའོ། །འདོད་པ་ན་སྤྱོད་པའི་ཉོན་མོངས་པ་
སྤངས་པ་ནི་མི་ལྕོགས་པ་མེད་པའི་འབྲས་བུ་ཡིན་པའི་ཕྱིར་རོ། །བཙུན་པ་དབྱངས་སྒྲོགས་
ཀྱི་ལུགས་ཀྱིས་ནི་བརྒྱད་དེ།’’ ཞེས་བསམ་གཏན་གྱི་དངོས་གཞི་ཟག་མེད་ཀྱི་འབྲས་
བུར་ཡོངས་ཤེས་ལྔ་འདོད་པ་རང་ལུགས་དང་བརྒྱད་འདོད་པ་གཞན་ལུགས་སུ་གསུངས་
སོ༑ ༑ འོ་ན་ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ཀྱི་ཆོས་བཟོད་བཞིའི་
རང་གི་ངོ་སྐལ་གྱི་སྤང་བྱ་མེད་དམ་ཞེ་ན། དཔེར་ན་ཐལ་འགྱུར་བའི་ལུགས་ལ་དགྲ་
བཅོམ་རྟོགས་པ་སྔོན་སོང་གི་ས་དང་པོ་ནས་བདུན་པའི་བར་བར་ཆད་མེད་ལམ་མེད་པར་
ཁས་ལེན་པ་ལྟར། སྤང་བྱ་ཅིག་ཆར་བ་མི་བཞེད་པའི་ལུགས་ལ་དེ་དག་རང་གི་ངོ་སྐལ་

176མཛུབ་ཁྲིད།
གྱི་སྤང་བྱ་མེད་པའི་མཉམ་བཞག་ཙམ་པོ་བ་ཡིན་ནམ་སྙམ་ལ། ཡང་ལུགས་དེ་ལྟར་
ན་དེའི་རྒྱུད་ཀྱི་འདོད་པའི་སྡུག་ཀུན་མཐོང་སྤང་སྤངས་པའི་ཡོངས་ཤེས་ཀྱི་བྲལ་རྒྱུར་
བསམ་གཏན་གྱི་སེམས་ཟག་བཅས་དང་ཟག་མེད་གང་ཡང་མེད་དམ་ཞེ་ན། སྔོན་འདོད་
པ་ལས་ཆགས་བྲལ་བྱེད་པའི་ཉེར་བསྡོགས་ཟག་བཅས་རྣམས་དེའི་བྲལ་རྒྱུར་འཇོག་ན་
འཐད་དམ་དཔྱད་དོ། །གཟུགས་མེད་ཀྱི་དངོས་གཞི་ཟག་མེད་ཀྱི་འབྲས་བུར་གཟུགས་
ཀྱི་ཟག་པ་ཟད་པའི་ཡོངས་ཤེས་མི་འོང་སྟེ། གཟུགས་མེད་ཀྱི་དངོས་ས་གཞི་ཐོབ་པ་ན་གཟུགས་
ཀྱི་ཟག་པ་ཀུན་ཟད་ཟིན་པའི་ཕྱིར། སྤང་བྱ་ཅིག་ཆར་བ་འདོད་ན། གཟུགས་མེད་ཀྱི་
དངོས་གཞི་ཐོབ་པ་ན་འཇིག་རྟེན་པའི་སྒོམ་སྤང་དུ་གྱུར་པའི་གཟུགས་ཀྱི་ཟག་པ་སྤངས་
ཀྱང་འཇིག་རྟེན་ལས་འདས་པའི་སྒོམ་སྤང་དུ་གྱུར་པའི་གཟུགས་ཀྱི་ཟག་པ་མ་སྤངས་ལ།
དེ་སྤངས་པ་ན་ཟག་པ་ཀུན་ཟད་ཀྱི་ཡོངས་ཤེས་ཐོབ་པ་ཡིན་པས་དེའི་ཚེ་གཟུགས་ཀྱི་ཟག་
པ་ཟད་པའི་ཡོངས་ཤེས་ལོགས་སུ་མེད་དོ། །ཐ་མའི་ཆ་མཐུན་ལྔ་སྤངས་པའི་ཡོངས་
ཤེས་ལྟ་བུ་རྗེས་ཤེས་ཀྱི་འབྲས་བུར་མི་འཇོག་སྟེ། རྗེས་ཤེས་འདོད་པའི་ཉོན་མོངས་ཀྱི་
གཉེན་པོ་མིན་པའི་ཕྱིར་ཏེ། གནས་བདུན་པར། འདོད་པའི་ཁམས་ཀྱི་རྗེས་མ་ཡིན།།
ཞེས་འབྱུང་བའི་ཕྱིར། ཆགས་བྲལ་སྔོན་སོང་གི་མཐོང་ལམ་སྡུག་བསྔལ་རྗེས་ཤེས་པའི་
རྒྱུད་ཀྱི་འདོད་པའི་སྡུག་བསྔལ་མཐོང་སྤང་སྤངས་པའི་སྤངས་པ་དང་ཁམས་གོང་གི་སྡུག་
བསྔལ་མཐོང་སྤང་སྤངས་པའི་སྤངས་པ་ཆོས་ཅན། ཡོངས་ཤེས་ཡིན་པར་ཐལ། ཡོངས་
ཤེས་སུ་འཇོག་པའི་རྒྱུ་མཚན་གསུམ་ཚང་བའི་ཕྱིར་ཞེས་པ་ལ། གལ་ཏེ་འདོད་པའི་སས་
བསྡུས་ཀྱི་སྡུག་བསྔལ་དང་ཀུན་འབྱུང་མཐོང་སྤང་གི་རྒྱུ་ཀུན་འགྲོ་གཉིས་བཅོམ་པ་ལ་
དེ་གཉིས་ཀྱི་ས་བོན་སྤངས་དགོས་པས་རྒྱུ་གཉིས་ཀུན་ཏུ་བཅོམ་པ་མི་ཚང་ཞེ་ན། ཆགས་

177
གནས་ལྔ་པ།
བྲལ་སྔོན་སོང་གི་ཕྱིར་མི་འོང་ཞུགས་པས་བསམ་གཏན་གྱི་དངོས་གཞི་ཟག་མེད་ཀྱིས་
སེམས་རྟེན་བྱས་པ་ལས་སྡུག་བསྔལ་ཆོས་བཟོད་དང་ཀུན་འབྱུང་ཆོས་བཟོབཟོད་མངོན་དུ་
བྱས་པ་ན། བཟོད་པ་དེ་དག་གི་ངོ་སྐལ་གྱི་སྤང་བྱར་འདོད་པའི་སྡུག་ཀུན་མཐོང་སྤང་
གི་ས་བོན་ཁྱེད་ལྟར་ན་བཞག་དགོས་པས། དེ་ལྟར་ན་བསམ་གཏན་གྱི་དངོས་གཞི་ཟག་
མེད་ཀྱི་འབྲས་བུར་ཡོངས་ཤེས་བརྒྱད་འཇོག་དགོས་པར་འགྱུར་དུ་དོགས་སོ། །གཞན་
ཡང་འདོད་པའི་སྡུག་ཀུན་མཐོང་སྤང་གི་ས་བོན་ཆོས་ཅན། སོ་སོའི་སྐྱེ་བོ་རྣམས་ཀྱིས་
ས་གོང་མ་ལ་ཞི་བ་དང་འོག་མ་ལ་རགས་པར་ལྟ་བའི་འཇིག་རྟེན་པའི་སྒོམ་ལམ་གྱིས་
ཀྱང་སྤོང་བ་མིན་པ་མི་རིགས་པར་ཐལ། རྩ་བར། ལྷག་སྐྱེས་མཐོང་དང་བསྒོམ་གཉིས་
ཀྱིས༑ ༑ཞེས་ས་ལྷག་མ་ཅི་ཡང་མེད་མན་ཆད་ལས་སྐྱེས་པའི་མཐོང་སྤང་རྣམས་ནི་
མཐོང་ལམ་དང་འཇིག་རྟེན་པའི་ལམ་གཉིས་པོ་ཅི་རིགས་ཀྱིས་སྤོང་བར་ར་གསུངས་པའི་
ཕྱིར༑ དེ་བཞིན་དུ་ཆགས་བྲལ་སྔོན་སོང་གི་མཐོང་ལམ་སྡུག་བསྔལ་རྗེས་ཤེས་པའི་རྒྱུད་
ཀྱི་ཁམས་གོང་གི་སྡུག་བསྔལ་མཐོང་སྤང་སྤངས་པའི་སྤངས་པ་ཆོས་ཅན། རང་གི་ངོ་
སྐལ་གྱི་སྒོམ་སྤང་སྤངས་པའི་ཡོངས་ཤེས་ཡིན་པར་ཐལ། སྒོམ་སྤང་སྤངས་པའི་ཡོངས་
ཤེས་སུ་འཇོག་པའི་རྒྱུ་མཚན་བཞི་ཀ་ཚང་བའི་ཕྱིར་ཞེས་པའང་དཔྱད་པའི་སྒོ་ཙམ་ཞིག་
གོ ༑གཏོང་ཚུལ་ལ་དཔྱད་པ་ལ། ཆགས་བྲལ་སྔོན་འགྲོས་སྐད་ཅིག་མ་བཅུ་དྲུག་པ་
ལམ་ལ་རྗེས་ཤེས་ཐོབ་པ་ན་ཡོངས་ཤེས་དྲུག་གཏོང་བར་ཐལ། འདོད་པའི་མཐོང་སྤང་
སྤངས་པའི་ཡོངས་ཤེས་གསུམ་དང་། ཁམས་གོང་མ་གཉིས་ཀྱི་སྡུག་ཀུན་མཐོང་སྤང་
དང་འགོག་པ་མཐོང་སྤང་སྤངས་པའི་ཡོངས་ཤེས་གཉིས་དང་གོང་མའི་ལམ་མཐོང་སྤང་
སྤངས་པའི་ཡོངས་ཤེས་ཏེ་དྲུག་གཏོང་བའི་ཕྱིར། འོན་ཏེ་དེའི་ཚེ་ཁམས་གོང་མའི་ལམ་

178
མཛུབ་ཁྲིད།
མཐོང་སྤང་སྤངས་པའི་ཡོངས་ཤེས་མི་གཏོང་ངོ་ཞེ་ན། ཆགས་བྲལ་སྔོན་སོང་གི་བཅུ་
དྲུག་པ་ལམ་རྗེས་ཤེས་པ་དེ་གོང་མའི་ལམ་མཐོང་སྤང་སྤངས་པའི་ཡོངས་ཤེས་དང་ལྡན་
པར་ཐལ། དེས་དེ་ཐོབ་ཟིན་པ་གང་ཞིག་བཏང་མེད་པའི་ཕྱིར། དང་པོ་མ་གྲུབ་ན། དེས་
དེ་ཐོབ་ཟིན་པར་ཐལ། མཆིམས་མཛོད་ལས། “ཆགས་བྲལ་སྔོན་འགྲོས་སྐད་ཅིག་
མ་བཅུ་དྲུག་པ་ལམ་ལ་རྗེས་ཤེས་ཐོབ་པ་ན་འདོད་པའི་མཐོང་སྤང་སྤངས་པའི་ཡོངས་
ཤེས་གསུམ་དང༌། ཁམས་གོང་མའི་མཐོང་སྤང་སྤངས་པའི་ཡོངས་ཤེས་གཉིས་ཏེ་ལྔ་
གཏོང་བའི་ཕྱིར་རོ། །ཁམས་གོང་མ་གཉིས་ཀྱི་ལམ་མཐོང་སྤང་སྤངས་པའི་ཡོངས་ཤེས་
ནི་མི་གཏོང་མོད་ཀྱི་ཁམས་ལས་( སྔར་) འདོད་ཆགས་དང་བྲལ་བ( འི་ཕྱིར་)དང་
(དེའི་ཚེ་)འབྲས་བུ་ཐོབ་པའི་( ཕྱིར་དེ་གཉིས་ཀྱི་) སྒོ་ནས་ཐ་མའི་ཆ་མཐུན་སྤངས་
པའི་ཡོངས་ཤེས་ཀྱི་ནང་དུ་བསྡོམས་པའི་ཕྱིར་དེ་ལས་ཐ་དད་དུ་བཤད་དུ་མེད་དོ།།”ཞེས་
ཆགས་བྲལ་སྔོན་སོང་གི་བཅུ་དྲུག་པ་ལམ་རྗེས་ཤེས་པ་དེས་གོང་མའི་ལམ་མཐོང་སྤང་
སྤངས་པའི་ཡོངས་ཤེས་དེ་ཐ་མའི་ཆ་མཐུན་སྤངས་པའི་ཡོངས་ཤེས་སུ་བསྡོམས་ནས་
ཐོབ་པར་གསུངས་པའི་ཕྱིར། གལ་ཏེ་ཆགས་བྲལ་སྔོན་སོང་གི་བཅུ་དྲུག་པ་ལམ་རྗེས་
ཤེས་པ་དེ་གོང་མའི་ལམ་མཐོང་སྤང་སྤངས་པའི་ཡོངས་ཤེས་དང་ལྡན་ནོ་ཞེ་ན། དེ་ཡོངས་
ཤེས་གཉིས་དང་ལྡན་པར་ཐལ་བར་འགྱུར་དུ་དོགས་པས་དཔྱད་པར་བྱའོ། །ཟད་པ་
བསྡོམས་པ་དང་ཡོངས་ཤེས་བསྡོམས་པ་གཉིས་ཀྱི་ཁྱད་པར་ཡོད་དེ། འཐོབ་བྱའི་ཆོས་
ཐ་དད་ཀྱང་དེ་དག་གི་ཐོབ་པ་རྣམས་ཅིག་ཅར་རམ་དུས་གཅིག་ལ་ཐོབ་པ་ཞིག་ལ་ཟད་
པ་བསྡོམས་པ་དང་། ཡོངས་ཤེས་བསྡོམས་པ་ནི་ཐོབ་པ་རྣམས་གཅིག་ཏུ་གྱུར་པའམ་
ཐོབ་པ་རྣམས་གཅིག་ཏུ་བསྡོམས་པ་ཞིག་ལ་བྱ་དགོས་ཏེ། དཔེར་ན་འབྲས་བུ་རིམ་གྱིས་

179
གནས་ལྔ་པ
པའི་བཅུ་དྲུག་པ་ལམ་རྗེས་ཤེས་ཀྱི་ཚེ་ཁམས་གོང་འོག་གི་མཐོང་སྤང་སྤངས་པའི་ཐོབ་
པ་རྣམས་ཐ་དད་དུ་ཡོད་པས་ཡོངས་ཤེས་མི་བསྡོམས་པ་ཡིན་ཀྱང༌། ཟད་པ་རྣམས་
བསྡོམས་པ་ནི་ཡིན་ཏེ། དེའི་ཚེ་མཐོང་ལམ་གྱི་སྐབས་ཀྱི་ཟད་པ་རྣམས་ཀྱི་ཐོབ་པ་བཏང་
སྟེ་མཐོང་སྤང་སྤངས་པའི་ཟད་པ་རྫས་ཐ་དད་པ་ཀུན་གྱི་ཐོབ་པ་ཀུན་གསར་དུ་ཐོབ་པའི་
ཕྱིར་རོ། །བཅུ་དྲུག་པ་ལམ་རྗེས་ཤེས་ཀྱི་ཚེ་ཤེས་པ་བརྒྱད་ཚན་དང་རྣམ་པ་བཅུ་དྲུག་
མངོན་སུམ་དུ་རྟོགས་པའི་ཡེ་ཤེས་ཀྱང་གསར་དུ་ཐོབ་ཀྱི། འཐོབ་བྱའི་ཆོས་རྫས་ཐ་དད་
པ་སྡུག་བསྔལ་ཆོས་ཤེས་སོགས་ཕལ་མོ་ཆེ་དེའི་ཚེ་མངོན་དུ་མི་གྱུར་ཀྱང་དེ་དག་གི་ཐོབ་
པ་ནི་སོ་སོར་གསར་དུ་ཐོབ་པར་འཇོག་དགོས་པ་ཡིན་ལ། དེ་བཞིན་དུ་འབྲས་བུ་རིམ་
གྱིས་པ་བཅུ་དྲུག་པ་ལམ་རྗེས་ཤེས་ལ་གནས་པའི་ཚེ་མཐོང་སྤང་སྤངས་པའི་ཡོངས་ཤེས་
དྲུག་ཀྱང་ཅིག་ཆར་གསར་དུ་ཐོབ་པ་ཡིན་ནོ། །ཐ་མའི་ཆ་མཐུན་སྤངས་པའི་ཡོངས་
ཤེས་ནི་བསམ་གཏན་གྱི་ཉེར་བསྡོགས་མི་ལྕོགས་མེད་ཁོ་ན་ལ་བརྟེན་ནས་འཐོབ་པས་ཁྱབ་
ལ༑ ཟག་པ་ཀུན་ཟད་ཀྱི་ཡོངས་ཤེས་ལྟ་བུ་ཉེར་བསྡོགས་མི་ལྕོགས་མེད་ལ་བརྟེན་ནས་
འཐོབ་པར་བྱེད་པ་ན་དངོས་གཞིའི་སྙོམས་འཇུག་མ་ཐོབ་པ་ཞིག་དགོས་ཏེ། ལམ་སླ་
བ་བསམ་གཏན་གྱི་དངོས་གཞི་ཐོབ་ནས་ལམ་དཀའ་བ་ཉེར་བསྡོགས་ལ་བརྟེན་པ་ལ་དགོས་
པ་མེད་པའི་ཕྱིར། དེ་ལ་ཁོ་ན་རེ། འདོད་པའི་མིག་ཤེས་བསམ་གཏན་དང་པོའི་མིག་
དབང་ལ་བརྟེན་པ་མེད་པར་ཐལ། བསམ་གཏན་དང་པོ་རངརང་ས་ན་མིག་ཤེས་མཆོག་
ཡོད་བཞིན་དུ་འོག་མ་འདོད་པའི་མིག་ཤེས་མངོན་དུ་གྱུར་པ་ལ་དགོས་པ་མེད་པའི་ཕྱིར།
འདོད་མི་ནུས་ཏེ། གནས་དང་པོའི་མཛོད་ཤེས་བྱ་རབ་གསལ་དང་སྐབས་དང་པོའི་ཡིག་
ཆ་ཕར་ཕྱིན་སྤྱི་དོན་གཉིས་ཀར་དེ་ཡོད་པར་གསུངས་པའི་ཕྱིར་ཞེ་ན། དཔྱད་དགོས་

180མཛུབ་ཁྲིད།
སོ༑ ༑མཁས་པ་འགས་ཁམས་གསུམ་ཅི་རིགས་ལས་ཆགས་པ་དང་བྲལ་ན་གོང་མའི་
དངོས་གཞི་ཐོབ་པས་ཁྱབ་པ་དང་། ལམ་ཟག་མེད་ཀྱི་རྟེན་དུ་ཉེར་བསྡོགས་ལ་བརྟེན་
ན་དངོས་བཞི་མ་ཐོབ་པས་མ་ཁྱབ་པར་བཞེད་པ་ཡོད་ཀྱང་། མི་འཐད་པར་སེམས་ཏེ།
སྲིད་རྩེ་ལ་ཆགས་བྲལ་བྱས་ན་སྲིད་རྩེའི་དངོས་གཞི་ཐོབ་པས་མ་ཁྱབ་པའི་ཕྱིར། དེར་
ཐལ༑ གནས་གཉིས་པའི་མཆིམས་མཛོད་ལས། ‘“ འཕགས་པའང་ཐམས་ཅད་ཀྱིས་
འདི་ལ་སྙོམས་པར་འཇུག་མི་ནུས་ཏེ། འདི་ནི་སྲིད་རྩེའི་སེམས་ལ་བརྟེན་ནས་འཇུག་
ན་འཕགས་པ་ཆགས་བཅས་དང་། ཕྱིར་མི་འོང་ཁ་ཅིག་དང་། ཤེས་རབ་ཀྱིས་རྣམ་
པར་གྲོལ་བའི་དགྲ་བཅོམ་པ་རྣམས་ཀྱིས་ནི་སྲིད་རྩེའི་སེམས་མ་ཐོབ་པའི་ཕྱིར་རོ།། ”ཞེས་
སྲིད་རྩེའི་སེམས་མ་ཐོབ་པས་འགོག་སྙོམས་ལ་འཇུག་མི་ནུས་པར་གསུངས་པའི་ཕྱིར།
འོ་ན་བསམ་གཏན་གཉིས་པ་ཡན་ཆད་ཀྱི་ཉེར་བསྡོགས་ཟག་མེད་མེད་པའི་དོན་གང་ཡིན་
ཞེ་ན། དེ་ནི་དེ་དག་ལ་བདེན་པ་མངོན་སུམ་དུ་རྟོགས་པ་མེད་པའི་དོན་ནོ། །

181
གནས་ལྔ་པ།
གནས་དྲུག་པ་ལམ་དང་གང་ཟག་བསྟན་པ།
ལམ་དང་གང་ཟག་བསྟན་པ་འཆད་པ་ནི། མཚམས་སྦྱར་བའི་ཚུལ་གྱིས་མདོར་
བསྟན་པ་དང་། དམིགས་པའི་ཡུལ་བདེན་པ་བཤད་པ་དང༌། མངོན་པར་རྟོགས་པའི་རིམ་
པ་དང་། སྒོམ་པ་པོའི་གང་ཟག་རྣམ་པར་བཞག་པ་དང་། མངོན་པར་རྟོགས་པའི་ལམ་བཤད་
པ་ལྔ་ལས་དང་པོ་ནི། བདེན་པ་མཐོང་དང་བསྒོམས་པ་ལས །ཉོན་མོངས་སྤངས་པ་ཞེས་
བཤད་པ། །སྒོམ་པའི་ལམ་ནི་རྣམ་གཉིས་ཏེ། །མཐོང་བ་ཞེས་བྱ་ཟག་པ་མེད། །ཅེས་གསུངས།
སོ་སྐྱེའི་གང་ཟག་གིས་འཇིག་རྟེན་པའི་སྒོམ་ལམ་བར་ཆད་མེད་ལམ་ལ་བརྟེན་ནས་ཅི་ཡང་
མེད་མན་ཆད་ལ་ཆགས་བྲལ་བྱེད་པ་ན་རང་གི་ངོ་སྐལ་གྱི་མཐོང་སྤང་དང་སྒོམ་སྤང་གཉིས་
དུས་གཅིག་ཏུ་སྤོང་བ་ཡིན་ལ། དེའི་ཚེ་ཅི་ཡང་མེད་མན་ཆད་ཀྱི་སྒོམ་སྤང་སྐོར་དགུ་
རིམ་གྱིས་སྤོང་བ་ལྟར་དེ་མན་གྱི་མཐོང་སྤང་ཡང་སྐོར་དགུར་ཕྱེ་བ་རིམ་གྱིས་སྤོང་བ་
ཡིན་ནོ། །འོན་ཀྱང་འཕགས་པས་མཐོང་ལམ་ལ་བརྟེན་ནས་ཁམས་གོང་འོག་གི་མཐོང་
སྤང་སྤོང་བ་ན་ཁམས་དེ་དང་དེའི་མཐོང་སྤང་སྐོར་དགུ་ཅིག་ཆར་སྤོང་བ་ཡིན་ནོ།།
གཉིས་པ་ནི་འོ་ན་བདེན་པ་མཐོང་དང་བསྒོམས་པ་ལས་ཞེས་བཤད་པའི་བདེན་
པ་དེ་དག་གང་ཞེ་ན། བདེན་པ་དག་ནི་བཞིར་བཤད་དོ། །སྡུག་བསྔལ་ཀུན་འབྱུང་དེ་
བཞིན་དུ། །འགོག་དང་ལམ་སྟེ་དེ་ལྟར་ན། །དེ་དག་ཇི་ལྟར་མངོན་རྟོགས་རིམ། །ཡིད་
འོང་ཡིད་དུ་མི་འོང་དང༌། །དེ་ལས་གཞན་ཟག་བཅས་རྣམས་ཉིད། །སྡུག་བསྔལ་ཉིད་
གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །གང་ལ་བཅོམ་དང་བློ་
ཡིས་གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་

182མཛུབ་ཁྲིད།
དོན་དམ་ཡོད་གཞན་ནོ། །ཞེས་བྱུང༌། འདོད་པ་ན་སྡུག་བསྔལ་གྱི་སྡུག་བསྔལ་དང༌།།
འགྱུར་བའི་སྡུག་བསྔལ་དང༌། ཁྱབ་པ་འདུ་བྱེད་ཀྱི་སྡུག་བསྔལ་གསུམ་ག་ཡོད་ལ། བསམ་
གཏན་དང་པོ་དང་གཉིས་པ་དང་གསུམ་པར་སྡུག་བསྔལ་ཐ་མ་གཉིས་དང་བསམ་གཏན་
བཞི་པ་ཡན་ཆད་ལ་ཁྱབ་པ་འདུ་བྱེད་ཀྱི་སྡུག་བསྔལ་འབའ་ཞིག་ཡོད་དོ། །སྲིད་རྩེ་ནས་
མནར་མེད་བར་གྱི་ཉེར་ལེན་གྱི་ཕུང་པོ་ཐམས་ཅད་སྡུག་བསྔལ་སྐྱེ་བའི་གཞི་ཡིན་པའི་
དབང་ལས་སམ་དེ་དག་གི་རང་བཞིན་སེམས་པ་ན་ཡིད་ལ་གདུང་བ་སྐྱེད་པར་བྱེད་པས་
ན་སྡུག་བསྔལ་བ་ཡིན་ལ། དེ་ཡང་དཔེར་ན་མི་ངན་པ་ཞིག་དང་འགྲོགས་འདྲིས་བྱེད་
པ་ན་ཕར་ཇི་ཙམ་ཕན་བཏགས་ཀྱང་ཚུར་དེ་ལས་ལྡོག་སྟེ་སྡུག་ལ་སྦྱར་བ་ལྟར། ཟག་
བཅས་ཉེར་ལེན་གྱི་ཕུང་པོ་འདི་ལ་ད་དུང་ཡང་ཡིད་གཏད་བཅོལ་ཏེ་རྒྱུན་འབྲེལ་བར་གནས་
སུ་བཅུག་ན་སྡུག་བསྔལ་དཔག་གིས་མི་ལང་བ་སྔར་མྱོང་ཟིན་པ་ལྟར་མྱོང་བར་འགྱུར་
ཞེས་གདམས་པའོ། །དེ་ཡང་ཐོག་མར་སྡུག་བདེན་གྱི་གནས་ཚུལ་ཤེས་པར་བྱས་ནས་
དེ་རྗེས་དེའི་རྒྱུ་ཀུན་འབྱུང་རྩད་གཅད་དེ་སྤོང་དགོས་པ་ཡིན་ཏེ། ༡༽ ལམ་རིམ་འཇམ་
དཔལ་ཞལ་ལུང་ལས། “དཔེར་ན་རང་རེ་ས་སྐམ་པོ་ཞིག་གི་སྟེང་ན་ཡོད་པའི་ཚེ་གླུ་
བུར་དུ་ཆུ་ཞིག་བྱུང་ནས་ལུས་དང་གོས་སྟན་སོགས་གཤེར་ཏེ་གྲང་བའི་རེག་བྱས་ཉེན་
པ་ནི་སྡུག་བསྔལ་བདེན་པ། ཆུ་དེ་གང་ནས་བྱུང་བརྟགས་ནས་ཕྱོགས་འདི་ཞེས་བྱ་བ་
ནས་བྱུང་བར་ངེས་པ་ནི་ཀུན་འབྱུང་བདེན་པ་ངེས་པ། ལུས་གྲང་རེག་ལས་གྲོལ་བ་ནི་
འགོག་པའི་བདེན་པ། དེའི་ཐབས་སུ་ཆུ་འོལ་ཀ་བསྒྱར་བའི་བྱ་བ་བྱེད་པ་ནི་ལམ་གྱི་བདེན་
པ་སྟེ།’’ ཞེས་སྡུག་བདེན་ངེས་པ་ན་དེ་ཚེར་མ་འདོན་པ་ལྟར་ཐད་ཀར་སྤོང་དུ་མེད་
༡༽ ལྷ་ས་རྨེ་རུ་པར་མ། ༣༦ བ

183 གནས་དྲུག་པ།
པས་དེའི་རྒྱུ་ཀུན་འབྱུང་སྤོང་བ་ལ་ངེས་པར་སློབ་དགོས་པ་དཔེ་དང་སྦྱར་ཏེ་གསུངས་པ་
ལྟར་རོ། །བདེན་གཉིས་ཀྱི་རྣམ་གཞག་ལ་ཅུང་ཟད་དཔྱད་པ་ལ། ཆུ་ཆོས་ཅན། རང་
གི་ཆ་ཤས་རྡུལ་རྗས་བརྒྱད་བློས་སོ་སོར་བསལ་བ་ན་ཆུའི་བློ་མི་འཇུག་པར་ཐལ། ཁྱོད་
དེ་ལྟར་ཡིན་པའི་ཆ་ནས་ཀུན་རྫོབ་བདེན་པར་བཞག་པའི་ཕྱིར། འདོད་མི་རིགས་ཏེ།
ཚུའི་ཆ་ཤས་ཀྱི་རྡུལ་རྫས་བརྒྱད་བློས་བསལ་དུ་ཟིན་ཀྱང་ཚུའི་བློ་འཇུག་པའི་ཕྱིར་ཏེ། དེའི་
ཚེ་ཆུ་རྡུལ་ཕྲ་རབ་ལ་ཆུའི་བློ་འཇུག་པའི་ཕྱིར། དཔེར་ན་གཟུགས་ལྟ་བུ་རང་གི་ཆ་ཤས་
ཀྱི་རྡུལ་རྗས་བརྒྱད་བློས་སོ་སོར་བསལ་བ་ན་གཟུགས་ཀྱི་བློ་འཇུག་པ་བཞིན་ནོ། །དེ་
ལྟར་ཡང་རང་འགྲེལ་ལས། “གང་ལ་བཅོམ་ཡང་དེའི་བློ་འཇུག་པ་ཁོ་ན་ཡིན་ལ། བློས་
ཆོས་གཞན་བསལ་ཡང་དེའི་བློ་འཇུག་པ་དེ་ནི་དོན་དམ་པར་ཡོད་པ་ཡིན་ཏེ། དཔེར་
ན་གཟུགས་ལྟ་བུའོ། །དེ་ལ་ནི་རྡུལ་ཕྲ་རབ་ཏུ་བཅོམ་ཡང་རུང་། བློས་རོ་ལ་སོགས་པའི་
ཆོས་བསལ་ཡང་རུང་གཟུགས་ཀྱི་རང་བཞིན་གྱི་བློ་འཇུག་པ་ཉིད་དེ། ཚོར་བ་ལ་སོགས་
པ་ཡང་དེ་བཞིན་དུ་བལྟ་བར་བྱའོ།། ”ཞེས་གསུངས་པའི་ཕྱིར་ཞེ་ན་དཔྱད་པར་བྱའོ།།
དེ་ཡང་རྡུལ་ཕྲ་རབ་དང་ལྷན་ཅིག་ཏུ་ཚོགས་པའི་རྡུལ་རྗས་བརྒྱད་པོ་རྡུལ་ཕྲ་རབ་ཀྱི་ཆ་
ཤས་མིན་པ་ནི། དེ་དག་རེ་རེ་དང་རྡུལ་ཕྲ་རབ་གཉིས་ཀྱི་བོང་ཚོད་ཁྱད་མེད་པར་གོ་
ས་གཅིག་པས་ཡིན་ལ། དོན་སྨྲ་སྡེ་གཉིས་ཀས་རྡུལ་ཕྲ་རབ་ལ་དབྱིབས་མེད་པར་འདོད་
པས་ཁ་དོག་ཡང་མེད་པར་འདོད་དམ་འོན་ཏེ་རྡུལ་ཕྲ་རབ་ལ་གཟུགས་རྡུལ་ཡོད་པས་
དབྱིབས་ཡོད་ཀྱང་དབྱིབས་ཟླུམ་པོ་སོགས་མེད་པར་འདོད་པ་གང་ཡིན་བརྟག་པར་བྱ་
སྟེ༑ གནས་བཞི་པར། གཉིས་གཟུང་འགྱུར་དེ་རྡུལ་ལ་མེད། །ཅེས་གསུངས་པའི་
ཕྱིར༑ མཆིམས་མཛོད་ལས། “འདི་དག་ཐེག་པ་གོང་མ་པ་དག་ནི་ཤར་ལ་སོགས་

184མཛུབ་ཁྲིད།
པ་དང་སྐྱེ་བ་ལ་སོགས་པའི་བློས་བསལ་ན་དེ་དག་གི་བློ་མི་འཇུག་པའི་ཕྱིར་ཀུན་རྫོབ་ཁོ་
ན་ཡིན་གྱི་དོན་དམ་པ་ནི་མ་ཡིན་ནོ་ཞེས་ཟེར་རོ།།’’ ཞེས་བྱུང་བ་ལྟར་གྲུབ་མཐའ་གོང་
མའི་རིགས་པས་གཞལ་ན་རྡུལ་ཕྲ་རབ་ལ་ཤར་ལ་སོགས་པའི་ཕྱོགས་དང་སྐད་ཅིག་མ་
སོགས་ཀྱང་རང་ཉིད་ཀྱི་མཚན་ཉིད་སྐྱེ་སོགས་བློས་བསལ་བ་ན་རང་འཛིན་གྱི་བློ་འདོར་
བའི་ཀུན་རྫུབ་ཏུ་ཡོད་པར་སོང་བ་ལ་བྱེ་བྲག་སྨྲ་བས་ལན་ཐེབ་པ་དཀའོ། །སྤྱིར་དོན་དམ་བདེན་
པ་དང་། ཀུན་རྫོབ་བདེན་པ་གཉིས་ཀྱི་རྣམ་བཞག་ལ། གྲུབ་མཐའ་ལ་མ་ཞུགས་པའི་
གང་ཟག་གི་ངོར་གྲགས་པའི་བདེན་གཉིས་ཀྱི་རྣམ་བཞག་དང་ཕྱི་རོལ་པ་དང་། རང་
སྡེ་བྱེ་བྲག་སྨྲ་བ་ནས་དབུ་མ་པའི་བར་རང་རང་གི་ལུགས་ཀྱི་བདེན་གཉིས་ཀྱི་རྣམ་བཞག་
འཇོག་ཚུལ་ཡོད་ཅིང་། དེ་ཡང་རང་སྡེ་མདོ་སྡེ་པ་ཡན་གྱིས་རྗོད་བྱེད་ཀྱི་སྒྲ་དང་རྟོག་
པ་སེལ་འཇུག་ཡིན་པ་རྣམ་འགྲེལ་ལེའུ་དང་པོར་རིགས་པའི་སྒོ་དུ་མས་གཏན་ལ་ཕབ་
པ་ལྟར་འཇོག་ཤེས་པའི་གནད་ཀྱིས་དེ་ཡན་གྱི་བདེནགཉིས་ཀྱི་རྣམ་བཞག་འཇོག་ཚུལ་
ཡང་ཁྱད་དུ་འཕགས་པ་བྱུང་བ་ཡིན་ནོ།
ཊ གསུམ་པ་མངོན་པར་རྟོགས་པའི་རིམ་པ་ལ་གཉིས་ལས་མདོར་བསྟན་པ་ནི། ཚུལ་
གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཐོས་སོགས་ལས་
བྱུང་བློ་རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་གསུངས། ཐོས་བྱུང་
གི་ཤེས་རབ་སོགས་གསུམ་གྱི་ངོ་བོ་ཡང་རིམ་པ་བཞིན་མིང་དང༌། མིང་དོན་གཉིས་
ཀ་དང་། དོན་ཁོ་ནའི་ཡུལ་ཅན་གྱི་ཤེས་རབ་གསུམ་ལ་འདོད། ཐོས་བྱུང་གི་ཤེས་རབ་
མིང་ཡུལ་དུ་བྱེད་པ་ནི་རྗོད་བྱེད་ཀྱི་སྒྲ་ལ་བརྟེན་ནས་འཆར་རྒྱུའི་དོན་དེའི་སྒྲ་སྤྱི་འཛིན་
པ་ལ་བྱ་ཞིང་དོན་ཡང་ཐོས་བྱུང་གི་ཤེས་རབ་ཀྱི་ཡུལ་དུ་ཡོད་པ་ནི་ཡིན་ནོ། །བསམ་

185
གནས་དྲུག་པ
བྱུང་གི་ཤེས་རབ་ཀྱིས་མིང་དོན་གཉིས་ཀ་ཡུལ་དུ་བྱེད་པའང་དཔེར་ན་མི་རྟག་པ་ལྟ་བུ་
ཐོག་མར་སྒོམ་པ་ན་བློའི་ཡུལ་དུ་སྒྲ་སྤྱི་འོང་ཞིང་སྒྲ་སྤྱི་དེའི་བརྒྱུད་མི་རྟག་པ་སེམས་པ་
ན་ནམ་ཞིག་སྐད་ཅིག་མའི་རྒྱུ་མཚན་ལས་མི་རྟག་པ་འཛིན་པའི་བསམ་བྱུང་གི་ཤེས་རབ་
འབྱུང་ལ། དེ་ལྟ་བུའི་བསམ་བྱུང་གི་ཤེས་རབ་ཀྱི་ཡུལ་དུ་སྒྲ་ལ་བརྟེན་ནས་འཆར་རྒྱུའི་
སྒྲ་སྤྱི་དང་དོན་སྐད་ཅིག་མའི་ཐོག་ནས་འཆར་རྒྱུའི་དོན་སྤྱི་གཉིས་ཀ་ཡོད་པ་ལྟ་བུ་ཡིན་
ནོ༑ ༑དེ་ཡང་གྲུབ་མཐའ་གོང་མའི་ལུགས་ལ་བསམ་བྱུང་གི་ཤེས་རབ་ལ་སྒྲོ་འདོགས་
ཆོད་པའི་བློ་ཡིན་མི་དགོས་ཏེ། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་
དག་གི་རྒྱུད་ཀྱི་རྒྱུ་མཚན་ལ་བརྟེན་ནས་སྒྲ་མི་རྟག་པར་འཛིན་པའི་རྟོག་པ་ཡོད་པའི་ཕྱིར།
སྒྲོ་འདོགས་མ་ཆོད་པའི་བསམ་བྱུང་གི་ཤེས་རབ་རྣམས་ཡིད་དཔྱོད་ཡིན་པར་འདོད་ན་
ཡིད་དཔྱོད་ལ་མྱོང་བ་དང་རྟེན་རྟགས་ཡང་དག་གང་ལའང་མི་བརྟེན་པས་མ་ཁྱབ་པར་
འདོད་དགོས་སོ།།
རྒྱས་པར་བཤད་པ་ལ་ཚོགས་ལམ་དང་། སྦྱོར་ལམ་དང༌། མཐོང་ལམ་གསུམ་
ལས་དང་པོ་ལ། བསྲིང་གཉིས་ལྡན་ཆོག་མི་ཤེས་དང༌། །འདོད་ཆེན་ཅན་ལ་མ་ཡིན་
ནོ༑ ༑རྙེད་ལ་ཡང་སྲེད་ཆོག་མི་ཤེས། ། མ་རྙེད་ལ་འདོད་འདོད་ཆེན་ཅན། །བཟློག་
པ་དེ་ཡི་གཉེན་པོ་དག །དེ་གཉིས་ཁམས་གསུམ་གཏོགས་དྲི་མེད། །མ་ཆགས་འཕགས་
རིགས་དེ་དག་ལས། །གསུམ་ནི་ཆོག་ཤེས་བདག་ཉིད་དོ། །གསུམ་གྱིས་ཚུལ་བསྟན་
ཐ་མས་ལས། །སྲེད་པ་སྐྱེ་བའི་གཉེན་པོའི་ཕྱིར། །བདག་གིར་བདག་འཛིན་དངོས་
འདོད་པ། །དེ་ཡི་དུས་དང་གཏན་ཞིའི་ཕྱིར། །དེ་ལ་འཇུག་པ་མི་སྡུག་པ། །དབུགས་
རྔུབ་འབྱུང་བ་དྲན་པ་ཡིས། །འདོད་ཆགས་རྣམ་རྟོག་ལྷག་རྣམས་སོ། །ཀེང་རུས་ཆགས་

186མཛུབ་ཁྲིད།
བཅས་ཐམས་ཅད་ལ། །རུས་པ་རྒྱ་མཚོའི་བར་དུ་ནི། །སྤྲོ་ཞིང་སྡུད་པས་ལས་དང་
པོ༑ ༑རྐང་རུས་ནས་ནི་ཐོད་ཕྱེད་བར། །བཏང་བས་སྦྱང་བ་བྱས་པར་བཤད། །སྨིན་
མའི་བར་དུ་སེམས་འཛིན་པས། །ཡིད་ལ་བྱེད་པ་རྫོགས་པ་ཡིན། །མི་སྡུག་མ་ཆགས་
ས་བཅུ་དང༌། །དམིགས་པ་འདོད་སྣང་མིས་སྐྱེད་དོ། །དབུགས་རྔུབ་དབུགས་འབྱུང་
དྲན་པ་ནི། །ཤེས་རབ་ས་ལྔ་སྤྱོད་ཡུལ་རླུང་། །འདོད་རྟེན་ཕྱི་པའི་མ་ཡིན་ནོ། །བགྲང་
ལ་སོགས་པ་རྣམ་པ་དྲུག །དབུགས་རྔུབ་དབུགས་འབྱུང་གང་ལས་ལུས། །སེམས་ཅན་
ཞེས་བྱ་མ་ཟིན་པའོ། །རྒྱུ་མཐུན་ལས་བྱུང་འོག་མ་ཡི། །ཡིད་ཀྱིས་དེ་གཉིས་མི་རྟོགས་
སོ༑ ༑ཞི་གནས་གྲུབ་པར་གྱུར་པ་ཡིས། །དྲན་པ་ཉེར་བཞག་བསྒོམ་པར་བྱ། །ལུས་
ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་བརྟགས་པས། །ཤེས་
རབ་ཐོས་སོགས་ལས་བྱུང་བའོ། །གཞན་ནི་འབྲེལ་དང་དམིགས་པ་ལས། །རིམ་ནི་
ཇི་ལྟར་སྐྱེ་བ་བཞིན། །ཕྱིན་ཅི་ལོག་གི་གཉེན་པོར་བཞི། །དེ་ནི་ཆོས་དྲན་ཉེར་བཞག་
པ༑ ༑སྤྱི་ལ་དམིགས་པ་ལ་གནས་ཏེ། །དེ་དག་ལ་ནི་མི་རྟག་དང༌། །སྡུག་བསྔལ་སྟོང་
བདག་མེད་པར་ལྟ། །ཞེས་པའི་བར་ཤོ་ལོ་ཀ་བཅུ་གཅིག་གསུངས། ཆོས་གོས་ལ་མ་
ཆགས་པ་དང་། བསོད་སྙོམས་ལ་མ་ཆགས་པ་དང༌། མལ་ཆ་དང་སྟན་ལ་མ་ཆགས་
པ་སྟེ་འཕགས་པའི་རིགས་བཞིའི་དང་པོ་གསུམ་པོ་དེ་རྣམས་ཐར་པ་སྒྲུབ་པར་བྱེད་པའི་
ཀུན་ཏུ་སྤྱོད་པའི་ཚུལ་ཡིན་ལ། ཐ་མ་བྱ་བའི་ལས་སྤོང་བ་དང་བསྒོམ་པ་འདི་ཇི་ལྟར་
བྱ་སྙམ་ན། ལས་དང་པོ་བ་འདོད་ཆགས་ལྷག་པར་སྤྱོད་པ་དང༌། རྣམ་རྟོག་ལྷག་པར་
སྤྱོད་པ་གཉིས་ཀྱི་འདོད་ཆགས་ལྷག་པར་སྤྱོད་པའི་གཉེན་པོར་མི་སྡུག་པ་དང་། རྣམ་
པར་རྟོག་པ་ལྷག་པར་སྤྱོད་པའི་གཉེན་པོར་དབུགས་འབྱུང་རྔུབ་ཐོག་མར་སྒོམ་པར་བྱེད་

187
གནས་དྲུག་པ།
༑ ༑སྤྱིར་དེ་བཞིན་གཤེགས་པས་ཞི་གནས་ཀྱི་དམིགས་པ་ལ། ཁྱབ་པའི་དམིགས་
པ་དང་། སྤྱད་པ་རྣམ་པར་སྦྱོང་བའི་དམིགས་པ་དང༌། མཁས་པའི་དམིགས་པ་དང་།
ཉོན་མོངས་པ་རྣམ་པར་སྦྱོང་བའི་དམིགས་པ་སྟེ་བཞི་གསུངས་ལ། དེ་དག་ལས་སྤྱད་
པ་རྣམ་སྦྱོང་གི་དམིགས་པར་མི་སྡུག་པ་དང་བྱམས་པ་དང་རྟེན་འབྲེལ་དང་ཁམས་ཀྱི་
རབ་དབྱེ་དང་དབུགས་འབྱུང་རྔུབ་སྟེ་ལྔ་གསུངས་པ་ལྟར་འདིར་འདོད་ཆགས་ལྷག་པར་
སྤྱོད་པའི་གཉེན་པོར་མི་སྡུག་པ་དང་། རྣམ་རྟོག་ལྷག་པར་སྤྱོད་པའི་གཉེན་པོར་དབུགས་
འབྱུང་རྔུབ་ལ་དམིགས་པའི་ཞི་གནས་སྒོམ་པའི་ཚུལ་བསྟན་ཏོ། །ཁ་དོག་དང་དབྱིབས་
དང་རེག་བྱ་དང་བསྙེན་བཀུར་ལ་ཆགས་པ་སོ་སོའི་གཉེན་པོར་རིམ་བཞིན་འདུ་ཤེས་གསུམ་
དང་གཉིས་དང་གཉིས་དང་གཅིག་གི་སྒོ་ནས་མི་སྡུག་པ་སྒོམ་པར་བྱེད་ལ། དེ་ཡང་ཁ་
དོག་ལ་ཆགས་པའི་གཉེན་པོར་རྣམ་པར་སྔོས་པ་དང༌། རྣམ་པར་རྣགས་པ་དང་། རྣམ་
པར་དམར་བ་གསུམ་ལ་དམིགས་ནས་མི་སྡུག་པའི་འདུ་ཤེས་སྒོམ་པ་དང་། དབྱིབས་
ལ་ཆགས་པའི་གཉེན་པོར་རྣམ་པར་ཟོས་པ་དང་རྣམ་པར་འཐོར་བ་གཉིས་ལ་དམིགས་
ནས་མི་སྡུག་པའི་འདུ་ཤེས་སྒོམ་པ་དང་། རེག་བྱ་ལ་ཆགས་པའི་གཉེན་པོར་རྣམ་པར་
འབུས་གཞིགས་པ་དང་། རྒྱུས་པས་བྲང་བྲེང་དུ་སྦྲེལ་བའི་ཀེང་རུས་གཉིས་ལ་དམིགས་
ནས་མི་སྡུག་པའི་འདུ་ཤེས་སྒོམ་པ་དང༌། བསྙེན་བཀུར་ལ་ཆགས་པའི་གཉེན་པོར་ཤི་
བའི་རོ་གཡོ་བ་མེད་པ་ལ་དམིགས་ནས་མི་སྡུག་པའི་འདུ་ཤེས་སྒོམ་པར་བྱེད་དོ། །ཆགས་
པ་དེ་བཞི་ཀའི་གཉེན་པོར་ཀེང་རུས་ཀྱི་འདུ་ཤེས་ཀྱིས་མི་སྡུག་པ་སྒོམ་པའི་རྣལ་འབྱོར་
དེ་ནི་རྣམ་པ་གསུམ་སྟེ། ལས་དང་པོ་པ་དང༌། ཡོངས་སུ་སྦྱང་བ་བྱས་པ་དང་། ཡིད་
ལ་བྱེད་པ་ཡོངས་སུ་རྫོགས་པའི་རྣལ་འབྱོར་རོ། །དེ་ལ་རང་གི་རྐང་པའི་མཐེ་བོང་ངམ་

མཛུབ་ཁྲིད། 188
སྨིན་མཚམས་སོགས་གང་མོས་པ་ནས་ཤ་འཐེབ་གང་རུལ་ཏེ་ཟག་པར་མོས་ནས་རུས་
པ་ཉིད་དུ་སེམས་ཤིང་གོམས་པར་བྱེད་ལ། དེ་ནས་རིམ་གྱིས་རང་གི་ལུས་ཡོངས་རྫོགས་
དང ༑ གནས་ཁང་དང་། མཐར་ཕྱིའི་རྒྱ་མཚོའི་བར་ཀེང་རུས་ཀྱིས་ཁྱབ་པར་ཡུན་
རིང་དུ་སྒོམ། ཡང་དམིགས་པ་མཐའ་ནས་རིམ་གྱིས་རང་གི་ལུས་འབའ་ཞིག་རུས་པ་
ཡིན་པའི་བར་སེམས་སྡུད་ནས་སྒོམ་པ་ནི་ལས་དང་པོ་པའི་རྣལ་འབྱོར་རོ། །དེ་ནས་
སྤྲོ་བ་སྔར་བཞིན་ལ་སྡུད་པ་ན་རང་གི་ཐོད་པའི་ཕྱེད་ཙམ་རུས་པ་ཉིད་ཡིན་པར་སེམས་
འཛིན་པ་ནི་ཡོངས་སུ་སྦྱང་བ་བྱས་པའི་རྣལ་འབྱོར་དང་། དེའི་རྗེས་སུ་ཡང་སྤྲོ་བ་སྔར་
བཞིན་ལ་སྡུད་པ་ན་སྨིན་མ་གཉིས་པོའི་བར་དུ་རུས་པ་འཐེབ་གང་ཙམ་ལ་སེམས་འཛིན་
པ་ནི་ཡིད་ལ་བྱེད་པ་ཡོངས་སུ་རྫོགས་པའི་རྣལ་འབྱོར་དུ་བྱེ་སྨྲ་རྣམས་འཆད་དོ། །མི་
སྡུག་པའི་ཏིང་ངེ་འཛིན་གསུམ་པོ་དེ་དག་ལོག་པ་ཡིད་ལ་བྱེད་པ་ཡིན་ཀྱང་ལོག་ཤེས་ནི་
མིན་ཏེ། ལོག་ཤེས་ལ་རང་དབང་མེད་པར་འཛིན་སྟངས་ཀྱི་ཡུལ་ལ་འཁྲུལ་བ་ཞིག་དགོས་
པ་གང་ཞིག འདི་དག་ཆེད་དུ་གཉེར་ནས་སྒོམ་པའི་དགེ་བའི་ཤེས་པ་ཡིན་པའི་ཕྱིར།
འོན་ཀྱང་ཏིང་ངེ་འཛིན་འདི་དག་གི་ཡུལ་གྱི་གཙོ་བོ་ནི་མེད་དོ། །མི་སྡུག་པའི་ཏིང་ངེ་
འཛིན་དེ་ཚེ་འདིར་སྦྱོར་བ་ལ་འབད་དེ་ཐོབ་པ་དང་འདོད་ཆགས་དང་བྲལ་བས་ཐོབ་པ་
གཉིས་ལས་དང་པོ་ནི་འདོད་སེམས་ཀྱིས་སེམས་རྟེན་བྱས་པ་ལས་ཐོབ་པ་ལྟ་བུའོ།།
དབུགས་འབྱུང་རྔུབ་དམིགས་རྟེན་དུ་བཟུང་སྟེ་སྒོམ་པ་ནི། ཁ་ནང་དུ་བལྟས་པས་དམིགས་
པ་གཅིག་ལ་འཇུག་པའི་ཕྱིར་རྣམ་རྟོག་གི་གཉེན་པོ་བྱེད་ལ། རླུང་ལ་དབྱིབས་དང་ཁ་
དོག་སྣ་ཚོགས་མེད་ཅིང་། དེ་བཞིན་དུ་སྒྲ་སྙན་མི་སྙན་དང་དྲི་ཞིམ་མི་ཞིམ་དང་རོ་མངར་
སྐྱུར་སོགས་གང་ཡང་མེད་དོ། །དབུགས་འབྱུང་རྔུབ་ལ་དམིགས་རྟེན་དུ་བཟུང་ནས་

189 གནས་དྲུག་པ།
ཞི་གནས་སྒྲུབ་པར་བྱེད་པའི་ཡིད་བྱེད་ནི་རང་འགྲེལ་དང་མཆིམས་མཛོད་སོགས་ལས་
དེ་ཁོ་ན་ཉིད་ཡིད་ལ་བྱེད་པ་ཡིན་པར་གསུངས་པས་དངོས་པོ་ལ་གནས་པ་ཡིད་ལ་བྱེད་
པ་ཡིན་པར་གྲུབ་ལ། དེས་ན་ཟབ་མོ་དྲུག་ལས་བགྲང་བ་སོགས་དང་པོ་བཞི་དབུགས་
འབྱུང་རྔུབ་སྒོམ་ཚུལ་ཡིན་པས་དེ་དག་གི་སྒོམ་པ་ཀུན་དངོས་པོ་ལ་གནས་པ་སྒོམ་པ་ཡིན་
ནོ༑ ༑དབུགས་འབྱུང་རྔུབ་དྲན་པའི་སྒོ་ནས་ཞི་གནས་སྒྲུབ་པ་དེ་ཡང་ཕྱི་པ་ལ་མེད་དེ།
དེ་དག་ལ་ཟབ་མོ་རྣམ་པ་དྲུག་གི་གདམས་པ་མེད་པའི་ཕྱིར་རོ། །བགྲང་བ་དེ་སྒོམ་པའི་
“ཡང་
ཡུན་ཚད་ཡོད་དེ། ཞི་གནས་མ་གྲུབ་བར་དུ་སྒོམ་པའི་ཕྱིར་ཏེ། རང་འགྲེལ་ལས།
མགོ་ནས་ཇི་སྲིད་དུ་ཏིང་ངེ་འཛིན་མ་ཐོབ་ཀྱི་བར་དུ་བགྲང་བར་བྱའོ།། ”ཞེས་གསུངས་
པའི་ཕྱིར། དེ་ཡང་རྗེས་སུ་འགྲོ་བ་དང༌། འཇོག་པ་དང༌། ཉེ་བར་རྟོག་པ་གསུམ་པོ་
ལ་བགྲང་བའི་དམིགས་པ་དབུགས་འབྱུང་རྔུབ་དམིགས་པར་བཟུང་བ་ཞིག་དགོས་ལ།
འདིར་དབུགས་འབྱུང་རྔུབ་ལ་བྱུང་བ་གསུམ་ལས་རྣམ་སྨིན་དང་རྒྱས་བྱུང་གཉིས་མེད་
པར་གསུངས་སོ། །ཁོ་ན་རེ། དབུགས་འབྱུང་རྔུབ་ལ་རྣམ་སྨིན་གྱི་བྱུང་བ་མེད་དེ། ཆད་
ནས་མཚམས་སྦྱོར་བའི་གཟུགས་ཡིན་པ་གང་ཞིག རྣམ་སྨིན་གྱི་གཟུགས་ལ་ཆད་ནས་
མཚམས་སྦྱོར་བ་མེད་པའི་ཕྱིར། ཞེ་ན། འོ་ན། ཚེ་འདིའི་རྣམ་སྨིན་སྐྱེས་ཀྱི་སེམས་
ཆོས་ཅན། རྣམ་སྨིན་མིན་པར་ཐལ། སླར་ཉིང་མཚམས་སྦྱར་བ་ན་རང་ཉིད་མེད་པས་
ཆད་ནས་མཚམས་སྦྱོར་བ་ཡིན་པའི་ཕྱིར། ཞེས་དང༌། རྣམ་སྨིན་གྱི་མིག་དབང་ཡང་
མེད་པར་ཐལ། དེ་ཆད་ནས་མཚམས་སྦྱོར་བའི་གཟུགས་ཡིན་པའི་ཕྱིར། རྟགས་དེར་
ཐལ༑ མངལ་སྐྱེས་ཀྱི་རྟེན་ཅན་གཟུགས་སུ་སྐྱེ་བ་ལེན་པ་ཞིག་འཆི་འཕོ་བའི་ཚེ་མིག་
སོགས་དབང་པོ་དང་པོ་བཞི་སྔར་འགག་དགོས་པའི་ཕྱིར་ཏེ། གནས་གཉིས་པར། རིམ་

མཛུབ་ཁྲིད། 190
གྱིས་འཆི་བ་དག་ལ་བཞི། །ཞེས་གསུངས་པའི་ཕྱིར། གཞན་ཡང༌། དེ་དག་གི་རིགས་
འདྲ་ཕྱི་མ་ཡོད་པས་ཆད་ནས་མཚམས་སྦྱོར་བ་མིན་ཞེས་སྨྲ་ནའང་མི་འཐད་དེ། དབུགས་
འབྱུང་རྔུབ་ཡང་རྒྱུ་མཐུན་ལས་བྱུང་བ་ཡིན་པ་ལས་ན་རིགས་འདྲ་ཕྱི་མ་ཡོད་པས་ཆད་
ནས་མཚམས་སྦྱོར་བ་མིན་པར་འགྱུར་ལ། དེ་བཞིན་དུ་གཟུགས་ཀྱི་སས་བསྡུས་ཀྱི་མིག་
དབང་དེ་འདོད་པའི་མིག་དབང་དང་རིགས་འདྲ་མིན་ཏེ། དེ་གཉིས་ས་མི་གཅིག་པའི་
ཟག་བཅས་ཡིན་པའི་ཕྱིར་ཞེ་ན། དཔྱད་པར་བྱའོ། །འདིར་མཆིམས་མཛོད་ལས།
‘“གོང་མའི་ལུས་ལ་འོག་མའི་སེམས་ཇི་ལྟར་འབྱུང་ཞེ་ན། འདོད་པ་ནས་བསམ་གཏན་
བཞི་པའི་བར་དུ་ས་གོང་མ་ཐོབ་པའི་ལུས་ལ་འོག་མ་འདོད་པ་ལ་སོགས་པའི་སྤྲུལ་སེམས་
དང་སྤྱོད་ལམ་པའི་སེམས་གཉིས་འབྱུང་བར་འདོད་དེ།’’ ཞེས་པའི་དོན་ནི་ས་གོང་
མ་ཐོབ་པའི་ལུས་ཀྱི་རྟེན་ལ་རང་གི་འོག་མའི་སེམས་དེ་གཉིས་ལས་འབྱུང་བ་མེད་པ་ལ་
བྱ་ན། ས་གོང་མ་ཐོབ་པའི་ལུས་ཀྱི་རྟེན་ལ་རང་གི་འོག་སའི་ཀུན་སློང་རྟོག་དཔྱོད་མངོན་
དུ་གྱུར་པ་མེད་པར་ཐལ། འདོད་ན། བསམ་གཏན་གཉིས་པ་ཡན་ཆད་ཀྱི་རྟེན་ལ་སྐྱེས་
པའི་ཀུན་སློང་གི་རྟོག་དཔྱོད་ལ་བསམ་གཏན་དང་པོའི་སར་གཏོགས་དགོས་པ་གནས་
བརྒྱད་པར། གཉིས་པ་སོགས་ན་ལུས་མིག་དང༌། །རྣ་བའི་རྣམ་ཤེས་རྣམ་རིག་སློང༌།།
གང་ཡིན་དེ་ནི་དང་པོར་གཏོགས། །ཞེས་འབྱུང་བ་དང་འགལ་ལོ། །འོན་ཀྱང་བསམ་
གཏན་གཉིས་པ་ཡན་ཆད་ཀྱི་རྟེན་ལ་སྐྱེས་པའི་ཀུན་སློང་གི་རྟོག་དཔྱོད་ཡིད་ཀྱི་ཤེས་པ་
རྣམས་དགེ་བ་མིན་པ་ནི། དེ་དག་ལ་དགེ་བ་ཡོད་ན་དེ་འདྲའི་དགེ་བའི་ཤེས་པ་རྣམས་
འོག་སའི་དངོས་གཞི་ཟག་བཅས་ཡིན་དགོས་ལ། གོང་མའི་རྟེན་ལ་རང་གི་འོག་སའི་
དངོས་གཞི་ཟག་བཅས་མངོན་དུ་གྱུར་པ་མེད་པའང་། གནས་བརྒྱད་པར། བསམ་

191
གནས་དྲུག་པ།
གཏུན་གཟུགས་མེད་རང་དང་ནི། །འོག་སའི་རྟེན་ཅན་འོག་དགོས་མེད། །ཅེས་འབྱུང་
བའི་ཕྱིར། ཚོགས་ལམ་གྱིས་བསྡུས་པའི་ཆོས་དྲན་པ་ཉེར་བཞག་གིས་བདེན་བཞིའི་རྣམ་
པ་མི་རྟག་སོགས་བཅུ་དྲུག་རྟོགས་ཀྱང་དེའི་ཚེ་དེ་དག་ལ་དམིགས་པའི་ཞི་ལྷག་ཟུང་འབྲེལ་
གྱི་སྒོམ་བྱུང་མེད་ལ། ནམ་བདེན་པའི་རྣམ་པ་རྟོགས་པའི་ཞི་ལྷག་ཟུང་འབྲེལ་གྱི་སྒོམ་
བྱུང་ཐོབ་པ་ན་སྦྱོར་ལམ་དྲོད་ལ་འཕོས་པ་ཡིན་ནོ།
གཉིས་པ་སྦྱོར་བའི་ལམ་ནི། དེ་ལས་དྲོ་བར་གྱུར་པ་འབྱུང༌། །དེ་ནི་བདེན་
བཞིའི་སྤྱོད་ཡུལ་ཅན། །རྣམ་པ་བཅུ་དྲུག་དྲོ་བ་ལས། །རྩེ་མོ་དེ་ཡང་དེ་དང་འདྲ། །གཉིས་
ཀ་ཆོས་ཀྱིས་རྣམ་པ་གཏོད། །གཞན་དག་གིས་ཀྱང་འཕེལ་བར་བྱེད། །དེ་ལས་བཟོད་
པ་གཉིས་དེ་བཞིན། །ཐམས་ཅད་ཆོས་ཀྱིས་འཕེལ་བར་བྱེད། །ཆེན་པོ་འདོད་གཏོགས་
སྡུག་བསྔལ་ཡུལ། །དེ་ནི་སྐད་ཅིག་གཅིག་དེ་བཞིན། །ཆོས་མཆོག་ཐམས་ཅད་ཕུང་
པོ་ལྔ། །ཐོབ་པ་མ་གཏོགས་དེ་ལྟར་ན། །ངེས་འབྱེད་ཆ་མཐུན་རྣམ་པ་བཞི །བསྒོམས་
བྱུང་མི་ལྕོགས་མེད་པ་དང༌། །ཁྱད་པར་བསམ་གཏན་ས་པ་འོ། །གཉིས་ནི་འོག་ནའང་
ཡོད་པ་འམ། །འདོད་རྟེན་ཆོས་མཆོག་བུད་མེད་ཀྱིས། །གཉིས་ཀའི་རྟེན་ཅན་འཐོབ་
པར་འགྱུར། །འཕགས་པས་དེ་དག་ས་བོར་ནས། །གཏོང་ངོ་འཕགས་མིན་འཆི་བས་
སོ༑ ༑དང་པོ་གཉིས་ཡོངས་ཉམས་པས་ཀྱང༌། །དངོས་གཞིས་དེ་ཉིད་ལ་བདེན་མཐོང༌།།
རྣམ་པར་ཉམས་ཚེ་སྔོན་མེད་འཐོབ། །ཉམས་པ་གཉིས་ནི་མི་ལྡན་པ། །རྩེ་མོ་ཐོབ་པ་
རྩ་མི་ཆད། །བཟོད་ཐོབ་ངན་སོང་ཡོངས་མི་འགྲོའོ། །གཉིས་སློབ་རིགས་ལས་བཟློག་
ནས་ནི། །སངས་རྒྱས་སུ་འགྱུར་གཞན་གསུམ་ཡང་། །སྟོན་དང་བསེ་རུ་བྱང་ཆུབ་
བར༑ ༑བསམ་གཏན་མཐའ་རྟེན་གཅིག་ལ་ཀུན། །དེ་ཡི་སྔོན་དུ་ཐར་ཆ་མཐུན། །མྱུར་

192མཛུབ་ཁྲིད།
བ་སྲིད་པ་གསུམ་གྱིས་ཐར། །ཐོས་བསམས་ལས་བྱུང་ལས་གསུམ་མོ། །མི་ཡི་ནང་
ནས་འཕེན་པར་བྱེད། །ཅེས་པའི་བར་ཤོ་ལོ་ཀ་བརྒྱད་དང་ཕྱེད་བྱུང་། དྲོད་ཆུང་འབྲིང་
ཆེ་གསུམ་རེ་རེས་འདོད་པའི་བདེན་བཞི་ལ་མི་རྟག་སོགས་བཅུ་དྲུག་དང་། ཁམས་གོང་
མ་གཉིས་དྲིལ་བའི་བདེན་བཞི་ལ་མི་རྟག་སོགས་བཅུ་དྲུག་སྟེ་སུམ་ཅུ་རྩ་གཉིས་རེ་ཚང་
བར་སྒོམ་པས་དྲོད་ཆུང་འབྲིང་ཆེ་གསུམ་བསྡོམས་པར་སྐད་ཅིག་མ་དགུ་བཅུ་རྩ་དྲུག དེ་
བཞིན་དུ་རྩེ་མོ་ཆུང་འབྲིང་ཆེ་གསུམ་བསྡོམས་པར་ཡང་དགུ་བཅུ་རྩ་དྲུག བཟོད་པ་ཆུང་
ངུ་ནི་འདོད་པའི་བདེན་པ་བཞི་ལ་རྣམ་པ་བཅུ་དྲུག་དང་ཁམས་གོང་མ་གཉིས་དྲིལ་བའི་
བདེན་བཞི་ལ་རྣམ་པ་བཅུ་དྲུག་སྟེ་རྣམ་པའི་སྐད་ཅིག་མ་སུམ་ཅུ་རྩ་གཉིས་ཚང་བར་སྒོམ་
པ་ཡིན་ལ། དེ་ནས་བཟོད་པ་འབྲིང་ལ་འཕོ་བའི་ཚུལ་ལ་ལུགས་གཉིས་ཏེ། ཐོག་མར་
རྣམ་པ་རེ་རེ་ནས་ཕྲི་ནས་མཐར་དམིགས་པའང་དོར་ནས་སྒོམ་པ་དང་། དམིགས་ཡུལ་
བདེན་པ་དང་རྣམ་པ་དུས་མཉམ་དུ་ཕྲི་ནས་ལྷག་མ་སྒོམ་པའི་ལུགས་གཉིས་ལས། དང་
པོས་བཟོད་པ་འབྲིང་ལ་སྐད་ཅིག་མ་བཞི་བརྒྱ་དང་དགུ་བཅུ་རྩ་བདུན་འདོད་པ་དང་གཉིས་
པས་སྐད་ཅིག་མ་བརྒྱ་དང་བཅུ་དགུ་འདོད་དོ། །དང་པོའི་བརྩི་ཚུལ་གྱི་སྡོམ་ཚིག་ལ།
དང་པོ་གསུམ་ལ་དགུ་བཅུ་སྟེ། །དེ་ནས་དགུ་ཉིད་ཕྲི་བ་དགུ །ཐ་མའི་རྣམ་པ་གཉིས་
བསྣན་པ། །འདི་ཡིས་གྲངས་སུ་ངེས་པར་བཟུང༌། །ཞེས་བྱུང་བ་ལྟར་འདིའི་བརྩི་ཚུལ་
ནི༑ འདོད་པའི་བདེན་བཞི་མི་རྟག་སོགས་བཅུ་དྲུག་དང༌། ཁམས་གོང་མ་གཉིས་དྲིལ་
བའི་བདེན་བཞི་ལ་མི་རྟག་སོགས་བཅུ་དྲུག་སྟེ་རྣམ་པ་སུམ་ཅུ་རྩ་གཉིས་ལས་རྣམ་པ་རེ་
རེ་དོར་ནས་སྒོམ་པའི་གྲངས་གསུམ་ཚན་གསུམ་ཚན་དུ་བསྡོམས་ནས་བགྲང་བ་སྟེ།
གསུམ་ཚན་དང་པོ་བསྡོམས་པ་ལ་དགུ་བཅུ། དེ་ནས་རིམ་གྱིས་དགུ་རེ་དགུ་རེ་ཕྲི་བའི་

193
གནས་དྲུག་པ།
གསུམ་ཚན་དགུ་སྟེ། གསུམ་ཚན་དགུ་པོ་འདིའི་གསུམ་ཚན་དང་པོ་ལ་སྔར་ལས་དགུ་
ཕྲི་བས་གྱ་གཅིག གཉིས་པ་ལ་དེ་ལས་དགུ་ཕྲི་བས་བདུན་ཅུ་དོན་གཉིས་སོགས་བརྩིས་
པས་གསུམ་ཚན་དགུ་པ་ལ་གྲངས་དགུ་རྐྱང་གཅིག་འབྱུང་བ་བཅས་ཁྱོན་གསུམ་ཚན་བཅུའི་
གྲངས་བསྡོམས་པའི་ཐོག འདོད་པའི་སྡུག་བདེན་གྱི་རྣམ་པ་གཅིག་ལན་གཉིས་སུ་བཟླས་
ཏེ་སྒོམ་པ་བསྣན་པས་སྐད་ཅིག་མ་བཞི་བརྒྱ་དང་དགུ་བཅུ་རྩ་བདུན་ཡིན་ནོ། །གསུམ་
ཚན་བཅུ་པོ་སོ་སོའི་ནང་གསེས་ཀྱི་སྒོམ་ཚུལ་གསུམ་པོ་དེ་དག་ཀྱང་འདོད་པའི་སྡུག་བདེན་
གྱི་མི་རྟག་པ་སྒོམ་པ་ནས་ཐོག་མར་འགོ་རྩོམ་པ་ཡིན་ལ། འོན་ཀྱང་རང་ལུགས་ལ་བཟོད་
པ་འབྲིང་སྐད་ཅིག་མ་བརྒྱ་དང་བཅུ་དགུ་ཉིད་འདོད་དེ་བརྩི་ཚུལ་མཆིམས་མཛོད་ན་གསལ་
ལོ༑ ༑སྦྱོར་ལམ་དྲོད་རྩེ་མོ་བཟོད་པ་ཆུང་འབྲིང་རྣམས་བྱ་རྫོགས་ཀྱི་སྐད་ཅིག་མ་ཡིན་
ལ༑ བཟོད་པ་ཆེན་པོ་དང་ཆོས་མཆོག་ནི་དུས་མཐའི་སྐད་ཅིག་མ་ཡིན་ཞིང་སྦྱོར་ལམ་
དྲོད་དང་རྩེ་མོ་སྐད་ཅིག་མ་དགུ་བཅུ་རྩ་དྲུག་ཏུ་འདྲ་ཡང་སྔ་མ་ལས་ཕྱི་མ་ཡུན་ཐུང་བའམ་
ཡང་ན་གསལ་སྣང་ཆེ་བ་ཅན་དུ་མངོན་ནོ། །སྦྱོར་ལམ་བཟོད་པ་འབྲིང་གི་ཐ་མ་སྐད་
ཅིག་མ་གཉིས་པོས་གང་སྒོམ་པ་དེ་ཉིད་སྦྱོར་ལམ་བཟོད་པ་ཆེན་པོས་ཀྱང་སྒོམ་པ་ཡིན་
ལ༑ བཟོད་ཆེན་དང་ཆོས་མཆོག་དང་མཐོང་ལམ་སྡུག་བསྔལ་ཆོས་བཟོད་རྣམས་ཀྱི་
དམིགས་རྣམ་དོན་གཅིག་ཡིན་ནོ། །བཟོད་པ་འབྲིང་སྐད་ཅིག་མ་བརྒྱ་དང་བཅུ་དགུ་
འདོད་པའི་ལུགས་ལ། སྒོམ་པ་པོ་དབང་པོ་རྣོན་པོ་ལྟ་བ་སྤྱད་པ་དང་རྟུལ་པོ་སྲེད་པ་སྤྱད་
པ་གཉིས་ལས་དང་པོར་བདག་ཏུ་ལྟ་བ་སྤྱད་པ་དང་བདག་གིར་ལྟ་བ་སྤྱད་པ་གཉིས་ཡོད་
པ་ལས། དང་པོ་ཡིན་ན་བདག་ལྟའི་གཉེན་པོ་བདག་མེད་པའི་རྣམ་པ་ལན་གཉིས་སུ་སྒོམ་
ལ༑ གཉིས་པ་ཡིན་ན་བདག་གིར་ལྟ་བའི་གཉེན་པོ་སྟོང་པའི་རྣམ་པ་ལན་གཉིས་སུ་སྒོམ་

194
མཛུབ་ཁྲིད།
པ་མཆིམས་མཛོད་ལས་གསུངས། ཁོ་ན་རེ། སྟོང་པའི་རྣམ་པ་སྒོམ་པ་དེ་ཆོས་ཅན
བདག་གིར་ལྟ་བའི་གཉེན་པོ་ཡིན་པར་ཐལ། འདོད་ན། གནས་ལྔ་པར། ལྟ་བ་གསུམ་
ལས་ཕྱིན་ཅི་ལོག །བཞི་ཚན་ཕྱིན་ཅི་ལོག་ཕྱིར་དང༌། །ངེས་རྟོག་ཕྱིར་དང་སྒྲོ་འདོགས་
ཕྱིར༑ ༑ཞེས་པའི་ཐད་ཀྱི་རང་འགྲེལ་དང་མཆིམས་མཛོད་ལས། ལྟ་བ་མཆོག་འཛིན་
ལ་ཕྱིན་ཅི་ལོག་གཉིས་དང་། འཇིག་ལྟ་དང་མཐར་ལྟ་ལ་ཕྱིན་ཅི་ལོག་རེ་རེ་བཞག་པ་
ཉིད་ཀྱིས་སྟོང་པའི་རྣམ་པ་སྒོམ་པ་ལྟ་བ་མཆོག་འཛིན་གྱི་གཉེན་པོ་ཡིན་གྱི་བདག་གིར་
ལྟ་བའི་གཉེན་པོ་མིན་པར་གྲུབ་པ་དང་འགལ་ལོ་ཞེས་པ་དང༌། དེ་བཞིན་དུ་འདིར་ལྟ་
བ་སྤྱད་པ་ལ་ལྟ་བ་མཆོག་འཛིན་ཤས་ཆེར་སྤྱད་པ་མི་སྨོས་པའི་རྒྱུ་མཚན་གང་ཡིན་ཞེས་
པ་རྣམས་ཀྱང་དཔྱད་པའི་གཞིའོ། །འདིར་མཆིམས་མཛོད་ལས་ཆོས་མཆོག་ཐོབ་པའི་
སྐྱེས་པས་བུད་མེད་སོ་སོར་བརྟགས་མིན་གྱི་འགོག་པ་ཐོབ་པར་གསུངས་པའི་དོན་ནི་མ་
འོངས་པར་བུད་མེད་དུ་སྐྱེ་བ་འགོག་པའི་སོ་སོར་བརྟགས་མིན་གྱི་འགོག་པ་ཐོབ་པ་ལ་
བྱ་ཡི། བུད་མེད་ཀྱི་རྟེན་ལ་ཆོས་མཆོག་ཐོབ་པ་མེད་པར་སྟོན་པ་མིན་ནོ། །ཡང་མཆིམས་
མཛོད་ཀྱི་མཆན་བུར། “( གཞན་ཡང་སོ་སོའི་སྐྱེ་བོ་ལྟར་འཆི་བའམ། ཡོངས་སུ་
ཉམས་པས་ཀྱང་མ་ཡིན་ཏེ། དེའི་དགེ་བའི་རྩ་བའི་རྒྱུད་ནི་མཐོང་ལམ་གྱིས་ཉེ་བར་བརྟན་
པར་བྱས་པས་སོ།།) ’’ཞེས་གསུངས་པ་ལ། འོ་ན། སྦྱོར་ལམ་དང་ལུས་རྟེན་གཅིག་
པའི་ལྷག་བཅས་མྱང་འདས་པ་འཆི་འཕོ་བའི་ཚེ་སྦྱོར་ལམ་མི་གཏོང་བར་ཐལ། འཕགས་
པ་འཆི་འཕོ་བ་སྦྱོར་ལམ་གྱི་གཏོང་རྒྱུ་མིན་པར་གསུངས་པའི་ཕྱིར། ཞེ་ན། ལུང་གི་
དགོངས་པ་ནི་སྤྱིར་འཕགས་པ་རྣམས་འཆི་འཕོ་བ་ཙམ་གྱིས་སྦྱོར་ལམ་མི་གཏོང་བའི་དབང་
དུ་བྱས་པའི་ཕྱིར་སྐྱོན་མེད་སྙམ།

$195
གནས་དྲུག་པ།
མཐོང་བའི་ལམ་བཤད་པ་ནི། འཇིག་རྟེན་པ་ཡི་ཆོས་མཆོག་ལས། །ཆོས་ཀྱི་
བཟོད་པ་ཟག་པ་མེད། །འདོད་སྡུག་བསྔལ་ལ་དེ་ནས་ནི། །དེ་ཉིད་ལ་ཆོས་ཤེས་དེ་བཞིན།།
སྡུག་བསྔལ་ལྷག་ལ་རྗེས་བཟོད་ཤེས། །བདེན་པ་གསུམ་ལའང་དེ་བཞིན་ནོ། །དེ་ལྟར་
བདེན་པ་མངོན་རྟོགས་འདི། །སེམས་བཅུ་དྲུག་གོ་རྣམ་གསུམ་སྟེ། །མཐོང་དམིགས་
བྱ་བ་ཞེས་བྱ་འོ། །དེ་ནི་ཆོས་མཆོག་དང་ས་གཅིག །བཟོད་དང་ཤེས་པ་གོ་རིམ་བཞིན།།
བར་ཆད་མེད་དང་རྣམ་གྲོལ་ལམ། །དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་
ཕྱིར་མཐོང་བའི་ལམ། །དབང་པོ་རྣོ་རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་
བ༑ ༑ཞེས་པའི་བར་བྱུང༌། བདེན་པ་མངོན་རྟོགས་ཀྱི་སྐད་ཅིག་མ་དང་པོ་བཅོ་ལྔ་ནི་
མཐོང་བའི་ལམ་ཡིན་ཏེ། བཟོད་པ་བརྒྱད་པོ་ནི་རང་རང་གི་དམིགས་ཡུལ་བདེན་པ་
སྔར་མ་མཐོང་བ་ལས་གསར་དུ་མངོན་སུམ་དུ་མཐོང་བའི་ཕྱིར་དང་། ཤེས་པ་སྔ་མ་
བདུན་ཡང་བདེན་པ་མཐོང་བའི་བྱ་བ་མ་རྫོགས་པའི་ཕྱིར་རོ།
སྒོམ་པ་པོའི་གང་ཟག་རྣམ་པར་བཞག་པ་ལ། སྒོམ་པས་སྤང་བྱ་མ་སྤངས་ན།།
འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །དགུ་པ་ཚུན་ཆད་
ཟད་པ་ཡིན། །འདོད་པའམ་ཡང་ན་གོང་མ་ལས། །ཆགས་བྲལ་གསུམ་པ་ལ་ཞུགས་
པ༑ ༑གང་ཞིག་གང་ལ་ཞུགས་པ་ནི། །བཅུ་དྲུག་པ་ལ་དེ་འབྲས་གནས། །དེ་ཚེ་དབང་
པོ་རྣོ་རྟུལ་དག །དད་པས་མོས་དང་མཐོང་བས་ཐོབ། །འབྲས་ཐོབ་འབྲས་བུ་ཁྱད་པར་
གྱི༑ ༑ལམ་ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་
བརྩོན་པ་ནི་ཞུགས་མ་ཡིན། །ས་དང་ས་ན་ཉེས་རྣམ་དགུ །དེ་བཞིན་དུ་ནི་ཡོན་ཏན་
རྣམས། །ཆུང་དང་འབྲིང་དང་ཆེ་རྣམས་ཀྱི། །ཆུང་ངུ་ལ་སོགས་ཐ་དད་ཕྱིར། །འབྲས་

196མཛུབ་ཁྲིད།
གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། །རྣམ་གསུམ་རྣམ་བཞི་
ལས་གྲོལ་བ། །ཚེ་གཉིས་གསུམ་དུ་རིགས་ནས་རིགས། །རྣམ་པ་ལྔ་ཡི་བར་བཅོམ་
པ༑ ༑གཉིས་པ་ལ་ནི་ཞུགས་པའང་ཡིན། །རྣམ་པ་དྲུག་པ་ཟད་གྱུར་པ། །དེ་ནི་ལན་
ཅིག་ཕྱིར་འོང་བ། །ཉེས་ཆ་བདུན་ནམ་བརྒྱད་ཟད་པ། །ཚེ་གཅིག་བར་ཆད་གཅིག་
པ་དང༌། །གསུམ་པ་ལ་ནི་ཞུགས་པའང་ཡིན། །དེ་དགུ་ཟད་པས་ཕྱིར་མི་འོང་། །དེ་
ནི་བར་སྐྱེས་འདུ་བྱེད་དང༌། །འདུ་བྱེད་མེད་ཡོངས་མྱ་ངན་འདའ། །གོང་དུ་འཕོ་བ་
རྣམས་དེ་ནི། །བསམ་གཏན་སྤེལ་ན་འོག་མིན་འགྲོ།དེ་འཕར་ཕྱེད་འཕར་ཐམས་ཅད་
དུ༑ ༑འཆི་འཕོ་གཞན་སྲིད་རྩེ་མོར་འགྲོ །གཞན་ནི་གཟུགས་མེད་འགྲོ་རྣམ་བཞི། །གཞན་
ནི་འདི་ལ་མྱ་ངན་འདའ། །གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་ཉེར་འགྲོ་
དགུར་བཤད་དོ། །དེ་དག་གི་ནི་ཁྱད་པར་རྣམས། །ལས་དབང་ཉོན་མོངས་བྱེ་བྲག་
ལས༑ ༑གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་བདུན་དུ་འདོད། །དམ་པ་དམ་
མིན་འཇུག་མི་འཇུག །སོན་པ་ཕྱིར་མི་འོང་ཕྱིར་དེ། །འདོད་པར་ཚེ་ཡོངས་གྱུར་པའི་
འཕགས། །ཁམས་གཞན་དུ་ནི་འགྲོ་བ་མེད། །དེ་དང་གོང་མར་སྐྱེས་པ་ནི། །ཡོངས་
ཉམས་དབང་པོ་འཕོ་མི་བསྟེན། །དང་པོ་བཞི་པ་སྤེལ་བར་བྱེད། །སྐད་ཅིག་མ་ནི་བསྲེས་
པས་གྲུབ། །སྐྱེ་དང་གནས་པར་བྱ་ཕྱིར་དང༌། །ཉོན་མོངས་པས་ནི་འཇིགས་ཕྱིར་ཡང་།།
དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །འགོག་པ་ཐོབ་པའི་ཕྱིར་མི་
འོང་༑ ༑ལུས་ཀྱིས་མངོན་སུམ་བྱེད་པར་འདོད། །སྲིད་རྩེའི་བར་ཆད་བརྒྱད་ཟད་པ།།
དགྲ་བཅོམ་ཉིད་ལ་ཞུགས་པ་ཡིན། །དགུ་པའི་བར་ཆད་མེད་ལམ་ཡང༌། །དེ་ནི་རྡོ་རྗེ་
ལྟ་བུ་ཡིན། །དེ་ཟད་ཐོབ་དང་ཟད་པ་ཤེས། །དེ་ཚེ་དེ་མི་སློབ་དགྲ་བཅོམ། །འཇིག་

8197
གནས་དྲུག་པ
རྟེན་འདས་ཀྱིས་སྲིད་རྩེ་ལས། །ཆགས་འབྲལ་གཞན་ལས་རྣམ་པ་གཉིས། །འཇིག་
རྟེན་པ་ཡིས་ཆགས་བྲལ་བའི། །འཕགས་ལ་བྲལ་བའི་ཐོབ་རྣམ་གཉིས། །ཁ་ཅིག་འཇིག་
རྟེན་འདས་ཀྱིས་ཀྱང་། །བཏང་ལ་ཉོན་མོངས་མི་ལྡན་ཕྱིར། །སྲིད་རྩེའི་ཕྱེད་ལས་རྣམ་
གྲོལ་དང༌། །གོང་དུ་སྐྱེས་པ་བཞིན་མི་ལྡན། །ཟག་མེད་མི་ལྕོགས་མེད་པ་ཡིས། །ཐམས་
ཅད་ལས་ནི་འདོད་ཆགས་འབྲལ། །ས་གསུམ་རྒྱལ་ལ་བསམ་གཏན་ནམ། །ཉེར་བསྡོགས་
ལས་མཐའི་རྣམ་གྲོལ་ལམ། །གོང་མས་ཉེར་བསྡོགས་ལས་མིན་འཕགས། །བརྒྱད་
ཀྱིས་རང་གོང་ས་ལས་རྒྱལ། །འཇིག་རྟེན་པ་ཡི་རྣམ་གྲོལ་དང༌། །བར་ཆད་མེད་ལམ་
གོ་རིམ་བཞིན། །ཞི་སོགས་རགས་སོགས་རྣམ་པ་ཅན། །གོང་དང་འོག་མའི་སྤྱོད་ཡུལ་
ཅན༑ ༑གལ་ཏེ་མི་གཡོའི་ཟད་ཤེས་ལས། །མི་སྐྱེའི་བློ་གྲོས་གལ་ཏེ་མིན། །ཟད་པ་
ཤེས་སམ་མི་སློབ་ལྟ། །དེ་ནི་དགྲ་བཅོམ་ཐམས་ཅད་ལ། །དགེ་སྦྱོང་ཚུལ་ནི་དྲི་མེད་
ལམ༑ ༑འབྲས་བུ་འདུས་བྱས་འདུས་མ་བྱས། །དེ་དག་བརྒྱད་ཅུ་རྩ་དགུ་འོ། །གྲོལ་
ལམ་ཟད་པ་རྣམས་དང་བཅས །འབྲས་བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་
སྲིད་ཕྱིར་རོ། །འབྲས་ལ་སྔོན་ལམ་བཏང་བ་དང༌། །གཞན་ཐོབ་པ་དང་ཟད་བསྡོམས་
དང་༑ ༑ཤེས་པ་བརྒྱད་ཚན་ཐོབ་པ་དང༌། །རྣམ་པ་བཅུ་དྲུག་ཐོབ་པ་འོ། །འཇིག་
རྟེན་པ་ཡིས་ཐོབ་འབྲས་ནི། །བསྲེས་དང་ཟག་མེད་ཐོབ་འཛིན་ཕྱིར། །དེ་ཉིད་ཚངས་
ཚུལ་ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཆོས་ཀྱི་འཁོར་ལོ་མཐོང་
བའི་ལམ། །མྱུར་བར་འགྲོ་སོགས་རྩིབས་སོགས་ཀྱིས། །འདོད་པར་གསུམ་འཐོབ་ཐ་
མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདིར་རྩོམ་ཞིང༌། །དེར་
མཐར་ཕྱིན་ཅེས་འབྱུང་ཕྱིར་རོ། །དགྲ་བཅོམ་དྲུག་འདོད་དེ་དག་ལས། །ལྔ་ནི་དད་

198
མཛུབ་ཁྲིད།
པས་མོས་ལས་སྐྱེས། །དེ་དག་རྣམ་གྲོལ་དུས་དང་སྦྱོར། །མི་གཡོའི་ཆོས་ཅན་མི་གཡོ་
བ༑ ༑དེ་ཕྱིར་དེ་དུས་མི་སྦྱོར་གྲོལ། །དེ་ནི་མཐོང་ཐོབ་རྒྱུ་ལས་བྱུང༌། །ཁ་ཅིག་དང་
པོ་ནས་དེའི་རིགས། །ཁ་ཅིག་སྦྱངས་པ་ལས་གྱུར་ཏོ། །བཞི་ནི་རིགས་ལས་ལྔ་འབྲས་
ལས༑ ༑ཉམས་འགྱུར་དང་པོ་ལས་མ་ཡིན། །སློབ་དང་འཕགས་མིན་རིགས་དྲུག་ལྡན།།
མཐོང་བ་ལ་ནི་འཕོ་བ་མེད། །ཐོབ་དང་མ་ཐོབ་ཉེར་སྤྱད་ལས། །ཡོངས་ཉམས་རྣམ་
པ་གསུམ་ཤེས་བྱ། །སྟོན་ལ་ཐ་མ་མི་གཡོ་ལ། །བར་མའང་གཞན་ལ་རྣམ་གསུམ་མོ།།
འབྲས་ལས་ཉམས་པ་འཆི་བ་མེད། །བྱ་བ་མ་ཡིན་དེ་མི་བྱེད། །མི་གཡོ་རྣམ་གྲོལ་བར་
ཆད་མེད། །ལམ་དགུའོ་ཤིན་ཏུ་བསྟེན་ཕྱིར་རོ། །མཐོང་བས་ཐོབ་ལ་རེ་རེ་འོ། །ཟག་
མེད་མི་ཡི་ནང་དུ་འཕེལ། །མི་སློབ་ས་དགུ་ལ་བརྟེན་ཏེ། །སློབ་པ་དྲུག་ལ་གང་གི་ཕྱིར།།
འཕེལ་བ་འབྲས་བུ་ཁྱད་པར་ཅན། །བཏང་སྟེ་འབྲས་བུ་ཐོབ་པར་འགྱུར། །སངས་
རྒྱས་གཉིས་དང་ཉན་ཐོས་བདུན། །དེ་དགུ་དབང་པོ་རྣམ་དགུ་ཅན། །གང་ཟག་བདུན་
པོ་སྦྱོར་བ་དང༌། །དབང་པོ་སྙོམས་འཇུག་རྣམ་གྲོལ་དང༌། །གཉིས་ཀས་བྱས་པའོ་དེ་
དག་དྲུག །འདི་ལྟར་ལམ་གསུམ་ལ་གཉིས་གཉིས། །འགོག་ཐོབ་གཉིས་ཀ་ལས་རྣམ་
གྲོལ༑ ༑ཤེས་རབ་ཀྱིས་ནི་གཅིག་ཤོས་སོ། །སྙོམས་འཇུག་དབང་པོ་འབྲས་རྣམས་
ཀྱིས༑ ༑སློབ་པ་ཡོངས་རྫོགས་ཤེས་བྱ་འོ། །གཉིས་ཀྱིས་མི་སློབ་ཡོངས་སུ་རྫོགས།།
ཞེས་པའི་བར་ཤོ་ལོ་ཀ་སོ་ལྔ་དང་ཚིག་རྐང་གསུམ་བྱུང༌། གནས་དྲུག་པའི་ཤེས་བྱ་རབ་
གསལ་ལས་སྤང་བྱ་ཅིག་ཆར་བ་ཡོད་པའི་ཤེས་བྱེད་ལ། གནས་བཞི་པར། འབྲལ་
བའི་དོན་དུ་བསྒོམ་གཙོའི་ཕྱིར། །ཞེས་པ་དང༌། ཚད་མ་རྣམ་འགྲེལ་ལས། འདི་ཡུལ་
སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །ཞེས་པ་རྣམས་དྲངས་སོ།།

199
གནས་དྲུག་པ
གཞན་ནི་འདི་ལ་མྱ་ངན་འདའ། །ཞེས་པའི་གཞན་ལ་མཐོང་ལམ་ཐོབ་པའི་ཚེ་དེ་ལ་མྱང་
འདས་མངོན་དུ་བྱེད་པ་ཞིག་མི་དགོས་ཏེ། རྒྱུན་ཞུགས་སྲིད་པ་ལན་བདུན་པ་བ་དང་
རིགས་ནས་རིགས་སྐྱེའི་རྟོགས་པ་སྔོན་དུ་སོང་བའི་ཕྱིར་མི་འོང་ཡང་དེར་བཞག་ཏུ་ཡོད་
པའི་ཕྱིར། རྡོ་རྗེ་ལྟ་བུའི་ཏིང་ངེ་འཛིན་ས་དང་དམིགས་པ་དང་རྣམ་པ་གསུམ་ཆར་གྱིས་
དབྱེ་ན་བསམ་གཏན་ས་དྲུག་གིས་བསྡུས་པ་ལ་སུམ་བརྒྱ་བཅུ་གཉིས་དང༌། གཟུགས་
མེད་དང་པོ་གསུམ་ལ་བདུན་ཅུ་རྩ་གཉིས་ཏེ་བསྡོམས་པས་སུམ་བརྒྱ་བརྒྱད་ཅུ་རྩ་བཞིར་
གྱུར་ལ། དེ་དག་གི་ངོས་འཛིན་ཡོད་དེ། དང་པོ་མི་ལྕོགས་མེད་ལ་བརྟེན་པའི་རྡོ་རྗེ་
ལྟ་བུའི་དབང་དུ་བྱས་ན་སྲིད་རྩེ་ཁོ་ནའི་སྡུག་བསྔལ་དང་ཀུན་འབྱུང་ལ་དམིགས་པའི་རྗེས་
ཤེས་ཕྱོགས་ཀྱི་རྣམ་པ་བརྒྱད་དང༌། འགོག་པའི་བདེན་པ་ལ་དམིགས་པ་ནི་སུམ་ཅུ་རྩ་
དྲུག་ཡིན་ཏེ། མི་ལྕོགས་མེད་ལ་བརྟེན་པ་འདིས་ས་ཐམས་ཅད་ཀྱི་འགོག་པ་ལ་དམིགས་
པ་ཡོད་པས་འདོད་པའི་འགོག་པ་ལ་དམིགས་པའི་ཆོས་ཤེས་བཞི་དང་ས་གོང་མ་བརྒྱད་
ཀྱི་འགོག་པ་ལ་དམིགས་པའི་རྗེས་ཤེས་བཞི་ཚན་བརྒྱད་ཡོད་པའི་ཕྱིར། ལམ་ལ་དམིགས་
པ་ནི་རྣམ་པ་བརྒྱད་ཡིན་ཏེ། འདོད་པའི་ལམ་ལ་དམིགས་པའི་ཆོས་ཤེས་བཞི་དང་། གོང་
མའི་ལམ་སྤྱི་ལ་དམིགས་པའི་རྗེས་ཤེས་བཞི་ཡོད་པའི་ཕྱིར། དེ་ལྟར་ན་བསམ་གཏན་
དང་པོའི་ཉེར་བསྡོགས་ཀྱིས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་ནི་ལྔ་བཅུ་རྩ་གཉིས་
ཡིན་ནོ། །དེ་བཞིན་དུ་བསམ་གཏན་གྱི་ས་ལྷག་མ་ལྔ་ལ་བརྟེན་པ་ལའང་ལྔ་བཅུ་རྩ་གཉིས་
རེ་ཡོད་པས་བསམ་གཏན་ས་དྲུག་གིས་བསྡུས་པ་ལ་བསྡོམས་པས་སུམ་བརྒྱ་བཅུ་གཉིས་
སོ༑ ༑གཟུགས་མེད་དང་པོ་གསུམ་གྱིས་བསྡུས་པ་ལ་བདུན་ཅུ་རྩ་གཉིས་ཏེ། འདི་དག་
འདོད་པའི་ལམ་དང་རང་གི་འོག་སའི་འགོག་པ་ལའང་མི་དམིགས་པས། གཟུགས་མེད་

200མཛུབ་ཁྲིད།
དང་པོའི་ས་པའི་རྡོ་རྗེ་ལྟ་བུའི་ཏིང་ངེ་འཛིན་གྱིས་རང་གི་ས་པའི་འགོག་བདེན་གྱི་རྣམ་
པ་བཞི་ནས་སྲིད་རྩེའི་འགོག་བདེན་གྱི་རྣམ་པ་བཞི་ལ་དམིགས་པའི་བར་བཅུ་དྲུག་དང།
གོང་མའི་ལམ་སྤྱི་ལ་དམིགས་པའི་རྗེས་ཤེས་བཞི། སྲིད་རྩེའི་སྡུག་ཀུན་ལ་དམིགས་པའི་
རྗེས་ཤེས་བརྒྱད་དེ་གཟུགས་མེད་དང་པོར་ཉེར་བརྒྱད་དང༌། གཟུགས་མེད་གཉིས་པ་
དང་གསུམ་པའི་ས་ལ་བརྟེན་པ་ལའང་འདོད་པའི་ལམ་དང་རང་གི་འོག་སའི་འགོག་པ་
ལ་དམིགས་པ་དོར་བས་རིམ་བཞིན་ཉེར་བཞི་དང་ཉི་ཤུ་ཡིན་པས་དོན་གཉིས་སོ། །སྲིད་
རྩེའི་ཕྱེད་ལས་རྣམ་གྲོལ་དང༌། །གོང་དུ་སྐྱེས་པ་བཞིན་མི་ལྡན། །ཞེས་པའི་ཐད་ཀྱི་
མཆིམས་མཛོད་ལས ། “འཇིག་རྟེན་ལས་འདས་པའི་ལམ་གྱིས་སྲིད་པའི་རྩེ་མོའི་ཕྱེད་
ནི་མཚོན་པ་སྟེ་ཉོན་མོངས་པ་བརྒྱད་པ་མན་ཆད་ཅི་རིགས་པ་ལས་རྣམ་པར་གྲོལ་བའི་
འཕགས་པ་ཕྱིར་མི་འོང་བ་དབང་པོ་རྟུལ་པོ་བསམ་གཏན་ལ་བརྟེན་ནས་དབང་པོ་འཕོ་
བ་ལ་སྲིད་རྩེའི་གཉེན་པོ་འཇིག་རྟེན་པའི་ལམ་མེད་པའི་ཕྱིར་འཇིག་རྟེན་པའི་བྲལ་ཐོབ་
ཀྱང་མེད་ལ། འཇིག་རྟེན་ལས་འདས་པའི་བྲལ་ཐོབ་ཀྱང་བསམ་གཏན་ལ་བརྟེན་ནས་
དབང་པོ་འཕོ་བས་བཏང་བས་བྲལ་ཐོབ་གཉིས་ཀ་མེད་ཀྱང་སྲིད་རྩེའི་ཉོན་མོངས་མི་ལྡན་
པར་འདོད་པ་བཞིན་དང་། ’ ཞེས་སྲིད་རྩེའི་ཉོན་མོངས་དང་པོ་བརྒྱད་ཟད་པའི་ཕྱིར་
མི་འོང་དབང་རྟུལ་དེ་ཕྱིས་དབང་པོ་འཕོས་པ་ན་སྲིད་རྩེའི་ཉོན་མོངས་དང་པོ་བརྒྱད་ཟད་
པའི་བྲལ་ཐོབ་ཟག་བཅས་དང་ཟག་མེད་གཉིས་གང་ཡང་མེད་པར་གསུངས། འོན་ཀྱང་
དེའི་ཚེ་དབང་པོ་རྟུལ་པོས་བསྡུས་པའི་དེ་འདྲའི་ཟག་མེད་ཀྱི་ཐོབ་པ་གཏོང་ཡང། དབང་
པོ་རྣོན་པོས་བསྡུས་པའི་དེ་ལྟ་བུའི་ཟག་མེད་ཀྱི་ཐོབ་པ་ནི་དེའི་ཚེ་གསར་དུ་ཐོབ་པ་ལྟ་བུར་
མངོན་པས་དཔྱད་པར་བྱའོ། །འོག་སའི་ཉོན་མོངས་ལ་འཇིག་རྟེན་པ་དང་འཇིག་རྟེན་

201
གནས་དྲུག་པ
ལས་འདས་པའི་ཉོན་མོངས་གཉིས་སུ་ཕྱེ་ན་བསམ་གཟུགས་ཀྱི་དངོས་གཞི་བརྒྱད་ཀ་ཐོབ་
ཀྱང་རང་གི་འོག་སའི་ཉོན་མོངས་མང་ང་པོ་ཞིག་ད་དུང་མངོན་དུ་གྱུར་བ་དང་། བསམ་
གཏན་གྱི་དངོས་གཞིའི་རྗེས་འབྲང་གི་སྡོམ་པ་ལྟ་བུ་ཡོངས་སུ་ཉམས་པས་གཏོང་བ་ནའང་
འཇིག་རྟེན་པའི་སྒོམ་སྤང་གི་འདོད་ཉོན་མངོན་དུ་གྱུར་སྟོབས་ཀྱིས་ཉམས་པར་འདོད་
དགོས་ཤིང་། དེ་ལྟར་མིན་ན་བསམ་གཏན་གྱི་དངོས་གཞི་ཐོབ་པའི་ཕྱི་རོལ་པའི་རྒྱུད་
ལ་འདོད་པའི་སས་བསྡུས་ཀྱི་འཇིག་ལྟ་དང་མཐར་ལྟ་མེད་པར་གྱུར་ལ། དེ་འདོད་མི་
རིགས་ཏེ། དེ་དག་ལ་བདག་རང་རྐྱ་ཐུབ་པའི་རྫས་སུ་ཡོད་པ་དང་བདག་རྟག་པར་ཁས་
ལེན་པའི་ཁས་ལེན་མངོན་གྱུར་བ་ཡོད་པའི་ཕྱིར། ཇི་སྐད་སྨྲས་པ་ལ་ཁོ་ན་རེ། གཟུགས་
མེད་ཀྱི་ཉོན་མོངས་ཅན་གྱི་སེམས་ཀྱིས་དགྲ་བཅོམ་ལས་ཉམས་པ་ན་སེམས་བཅུ་གཉིས་
ལས་གཟུགས་མེད་ཀྱི་ཉོན་མོངས་ཅན་གྱི་སེམས་དེ་ཉིད་དང་སློབ་པ་སྟེ་གཉིས་ལས་མི་
རྙེད་པ་མིན་པར་ཐལ། དེའི་ཚེ་འདོད་པ་དང་གཟུགས་ཀྱི་ཉོན་མོངས་ཅན་གྱི་སེམས་
ཀྱང་རྙེད་པའི་ཕྱིར། འདོད་མི་ནུས་ཏེ། རྩ་བར། དྲུག་དང་དྲུག་དང་གཉིས་རྙེད་དོ།།
ཞེས་གསུངས་པའི་ཕྱིར་ཞེ་ན། སྤང་བྱ་ཅིག་ཆར་བ་འདོད་པ་དག་གིས་ལན་ཇི་ལྟར་ཐོབ་
དཔྱད་དགོས་སོ། །འདིར་མཆིམས་མཛོད་ལས། “རྒྱུན་ཞུགས་ལ་སོགས་པའི་འབྲས་
བུ་རེ་རེར་འཇོག་པ་ལ་ནི་སྔོན་གྱི་ཞུགས་པའི་ལམ་སྔ་མ་བཏང་བ་དང་”ཞེས་པའི་དོན་
ལྟར་འབྲས་བུ་བཞི་པོ་གང་རུང་ཞིག་གསར་དུ་ཐོབ་པ་ན་རང་རང་གི་ཞུགས་ལམ་གྱི་ཐོབ་
པ་བཏང་བ་དགོས་ལ། དེ་ཡང་མཐོང་ལམ་སྐད་ཅིག་མ་བཅོ་ལྔའི་ཚེ་ཞུགས་ལམ་སྔ་
མ་བཏང་བ་ནི་མེད་དོ། །འདིར་རང་འགྲེལ་ལས། ‘“སྤངས་པ་བསྡོམས་པ་ནི་ཐམས་
ཅད་ཀྱི་ཐོབ་པ་གཅིག་རྙེད་པའི་ཕྱིར་རོ།།’”ཞེས་དང་དེ་བཞིན་དུ་མཆིམས་མཛོད་ལས་

202མཛུབ་ཁྲིད།
ཀྱང་༑ “སྤང་བྱ་ཟད་པ་བསྡོམས་པའི་ཐོབ་པ་གཅིག་རྙེད་པ་དང་། ’ ཞེས་གསུངས་
པའི་དོན་གང་ཡིན་ཞེ་ན། ལུང་དེ་དག་གི་དོན་ནི་འབྲས་གནས་བཞི་པོ་གང་རུང་ཡིན་
ན༑ སྤང་བྱ་སྤངས་པའི་ཟད་པ་རྣམས་ཀྱི་ཐོབ་པ་གཅིག་རྐྱང་པ་རྙེད་ཅེས་པ་མིན་གྱི།
ཟད་པ་དེ་རྣམས་ཀྱི་ཐོབ་པ་རྣམས་དུས་གཅིག་ཏུ་རྙེད་པ་སྟེ། དེ་ཡང་བཅུ་དྲུག་པ་ལམ་
རྗེས་ཤེས་ཀྱི་ཚེ་མཐོང་ལམ་གྱི་གནས་སྐབས་ཀྱི་ཟད་པ་སོ་སོ་བ་རྣམས་བཏང་སྟེ་སྒོམ་
ལམ་གྱི་གནས་སྐབས་ཀྱི་སྤང་བྱ་སྤངས་པའི་ཟད་པ་རྣམས་ཀྱི་ཐོབ་པ་རྣམས་གསར་དུ་
དུས་གཅིག་ཏུ་རྙེད་ཅེས་པའོ། །གོང་དུ་བཤད་པ་དེ་ལྟར་མིན་ན་འབྲས་བུ་རིམ་གྱིས་པའི་
བཅུ་དྲུག་པ་ལམ་རྗེས་ཤེས་ཀྱི་ཚེ་ཡོངས་ཤེས་བསྡོམས་པར་ཐལ། དེའི་ཚེ་མཐོང་སྤང་
སྤངས་པའི་ཡོངས་ཤེས་སྔ་མ་ལྔའི་ཐོབ་པ་རྣམས་དང་ཁམས་གོང་གི་ལམ་མཐོང་སྤང་
སྤངས་པའི་ཡོངས་ཤེས་ཀྱི་ཐོབ་པ་གཅིག་ཏུ་བསྡོམས་པའི་ཕྱིར། འདོད་མི་ནུས་ཏེ། རྩ་
བར༑ ཁམས་ལས་འདོད་ཆགས་བྲལ་བ་དང༌། །འབྲས་བུ་ཐོབ་ཕྱིར་དེ་དག་བསྡོམས།།
ཞེས་གསུངས་པའི་རྒྱུ་མཚན་རྣམས་མ་ཚང་བའི་ཕྱིར་དང་། གཞན་ཡང་འབྲས་བུ་རིམ་
གྱིས་པའི་བཅུ་དྲུག་པ་ལམ་རྗེས་ཤེས་ཀྱི་ཚེ་སྤང་བྱ་སྤངས་པའི་བྲལ་བ་རྣམས་ཀྱི་ཐོབ་པ་
གཅིག་མ་རྙེད་ཀྱང། དེ་དག་གི་ཐོབ་པ་རྣམས་གསར་དུ་རྙེད་པ་ལ་དགོངས་ནས་འབྲས་
བུ་བཞིར་འཇོག་པའི་རྒྱུ་མཚན་ལྔ་ལས། ཟད་བསྡོམས་དང་། །ཞེས་པའི་དོན་ལ་མཛོད་
ཤེས་བྱ་རབ་གསལ་དང་ཕར་ཕྱིན་སྤྱི་དོན་ཡུམ་དོན་གསལ་བའི་སྒྲོན་མེ་གཉིས་ཀར་སྤང་
བྱ་སྤངས་པའི་བྲལ་ཐོབ་གཅིག་རྙེད་པ་ལྟ་བུའི་ཟད་པ་རྣམས་ཕྱོགས་གཅིག་ཏུ་བསྡོམས་
པ་ཞེས་ཞིབ་ཆ་མཛད་པའང་ཡིན་པའི་ཕྱིར། བཅུ་དྲུག་པ་ལམ་རྗེས་ཤེས་ཀྱི་ཚེ་ཤེས་
པ་བཅུ་ལས་རྗེས་ཤེས་དང་ལམ་ཤེས་པ་མ་གཏོགས་གཞན་བདེན་པ་དང་པོ་གསུམ་ཤེས་

203
གནས་དྲུག་པ།
པ་དང་ཆོས་ཤེས་ཏེ་བཞི་མངོན་དུ་མ་གྱུར་ཀྱང་བཞི་པོ་དེ་དག་དང་མི་རྟག་སོགས་རྣམ་
པ་བཅུ་དྲུག་ཚང་བར་རྟོགས་པའི་བདེན་བཞི་ཤེས་པ་གསར་དུ་ཐོབ་ལ། ལམ་རྗེས་ཤེས་
ཀྱིས་ཐོབ་པའི་ཤེས་པ་དེ་དག་ཀུན་ཀྱང་སྒོམ་ལམ་གྱི་ངོ་བོར་གྱུར་པ་ཤ་སྟག་ཏུ་འཇོག་
ཅིང་༑ བདེན་པ་དང་པོ་གསུམ་གྱི་རྣམ་པ་བཅུ་གཉིས་དང་ཁམས་གོང་གི་ལམ་བདེན་
གྱི་རྣམ་པ་གསུམ་རྟོགས་པའི་ཤེས་པ་རྣམས་དེའི་ཚེ་མ་འོངས་པ་ཐོབ་ལ། ཁམས་གོང་
གི་ལམ་བདེན་གྱི་རྣམ་པ་གཅིག་མངོན་སུམ་དུ་རྟོགས་པའི་ཤེས་པ་ནི་ད་ལྟ་བ་ཐོབ་པ་ཡིན་
ནོ༑ ༑དགེ་སྦྱོང་གི་ཚུལ་གྱི་འབྲས་བུ་བཞི་ཀར་ཞུགས་ལམ་སྔོན་དུ་བཏང་བ་སོགས་རྒྱུ་
མཚན་ལྔ་ཀ་ཚང་བ་ཡིན་ཞིང་། འབྲས་བུ་བཞི་པོ་གང་རུང་ཐོག་མར་ཐོབ་པ་ན་ཟད་
པ་རྣམས་བསྡོམས་པ་དགོས་ཀྱང་ཡོངས་ཤེས་བསྡོམས་པ་མི་དགོས་ཏེ། འབྲས་བུ་རིམ་
གྱིས་པའི་བཅུ་དྲུག་པ་ལམ་རྗེས་ཤེས་ཀྱི་ཚེ་ཟད་པ་རྣམས་བསྡོམས་ཀྱང་ཡོངས་ཤེས་མི་
བསྡོམས་པར་ཡོངས་ཤེས་དྲུག་དང་ལྡན་པ་ལྟ་བུ་ཡིན་པའི་ཕྱིར། དབུ་མ་རང་རྒྱུད་པའི་
ལུགས་ལ་དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་པས་
གཞི་ཤེས་དང་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ལམ་གང་ཡང་མི་ཐོབ་
པར་བཞེད་དེ། དེའི་ལུགས་ལ་གཞི་ཤེས་མ་འོངས་པ་ཐོབ་པའི་རྣམ་བཞག་མེད་ཅིང་
བར་ཆད་མེད་ལམ་དེ་སྟོང་ཉིད་ཀྱི་རྣམ་ཅན་ཡིན་པའི་ཕྱིར། ཟད་པ་བསྡོམས་ཞེས་པ་
བྲལ་བ་སོ་སོའི་ཐོབ་པ་རྣམས་གསར་དུ་རྙེད་པའམ་དེ་དག་གི་ཐོབ་པ་གཅིག་གསར་དུ་
རྙེད་པ་ལ་བྱ་ཡི། བྲལ་བའི་རྫས་རྣམས་གཅིག་ཏུ་གྱུར་པ་ལ་མི་བྱ་སྟེ། སྤངས་པ་རྣམས་
རྟག་པ་ཡིན་པས་འགྱུར་བ་མེད་པ་ཡིན་པའི་ཕྱིར་དང༌། གནས་དང་པོར། སོ་སོར་
བརྟགས་པས་འགོག་པ་གང༌། །བྲལ་བའོ་སོ་སོ་སོ་སོ་ཡིན། །ཞེས་པའི་རྩ་འགྲེལ་གྱི་

མཛུབ་ཁྲིད། 204
དོན་ལས་ཀྱང་དེ་ལྟར་ཐོན་པའི་ཕྱིར་རོ། །འདིར་མཆིམས་མཛོད་ལས། “གལ་ཏེ་
ཟག་མེད་ཀྱི་ལམ་ཁོ་ན་དགེ་སྦྱོང་གི་ཚུལ་ཡིན་ན་ཆགས་བྲལ་སྔོན་འགྲོས་འཇིག་རྟེན་པའི་
ལམ་གྱིས་འབྲས་བུ་བར་པ་གཉིས་ཐོབ་པ་སྲིད་པས།’’ ཞེས་བྱུང་བ་འཇིག་རྟེན་པའི་
ལམ་གྱིས་འབྲས་བུ་བར་པ་གཉིས་ཐོབ་པའི་དབང་དུ་བྱས་ཏེ་གསུངས་པས་ཆགས་བྲལ་
སྔོན་སོང་ཞེས་པ་ཡིག་ནོར་དུ་བརྩིས་ཏེ་འབྲས་བུ་རིམ་གྱིས་པ་ཞེས་པར་བཅོས་དགོས་
སམ་བརྟག་གོ །( འོན་ཀྱང་མཛོད་ཊཱིཀ་ཐར་ལམ་གསལ་བྱེད་དང་ཀུན་མཁྱེན་འཇམ་དབྱངས་བཞད་པའི་མཛོད་
འགྲེལ་དང་རྒྱལ་དབང་ཆོས་རྗེའི་མཛོད་ཀྱི་འགྲེལ་པ་རྣམས་སུ་ཆགས་བྲལ་སྔོན་སོང་གི་དབང་དུ་བྱས་པ་སོར་བཞག་མཛད་
པས་གོང་གི་མཆིམས་མཛོད་ཀྱི་གསུང་དེ་སྒྲས་ཟིན་ལྟར་ཁས་ལེན་ན་ལེགས་སམ་དཔྱད་པར་བྱའོ།།) འོ་ན་ཆགས་
བྲལ་སྔོན་སོང་གི་བཅུ་དྲུག་པ་ལམ་རྗེས་ཤེས་ལ་གནས་པའི་ཕྱིར་མི་འོང་གི་རྒྱུད་ལ་ཐོབ་
པ་ཟག་མེད་གཅིག་རྐྱང་པ་ཡོད་པར་ཐལ། རང་འགྲེལ་ལས། “ཐམས་ཅད་ཀྱི་ཐོབ་
པ་དེའི་འབྲས་བུར་བསྡུས་པ་གཅིག་རྙེད་པའི་ཕྱིར་རོ།། ”ཞེས་དང་མཆིམས་མཛོད་ལས།
“འབྲས་བུ་བར་པ་གཉིས་ཀྱིས་བསྡུས་པའི་ཟག་མེད་ཀྱི་ཐོབ་པ་གཅིག་འཛིན་པའི་ཕྱིར་
དགེ་སྦྱོང་གི་ཚུལ་གྱི་འབྲས་བུ་ཡིན་ནོ།། ”ཞེས་གསུངས་པ་ཆགས་བྲལ་སྔོན་སོང་གི་དབང་
དུ་བྱས་ནས་གསུངས་པའི་ཕྱིར། འདོད་ན། དེའི་རྒྱུད་ལ་འཇིག་རྟེན་པའི་སྒོམ་སྤང་
དུ་གྱུར་པའི་ཉོན་མོངས་སྤངས་པའི་ཐོབ་པ་ཟག་བཅས་མེད་པར་ཐལ། འདོད་པའི་ཕྱིར།
འདོད་མི་ནུས་ཏེ། དེ་ལྟ་བུའི་ཐོབ་པ་ཟག་བཅས་དེ་བསམ་གཏན་གཏོགས་པའི་དགེ་བ་
ཟག་བཅས་གང་ཞིག བསམ་གཏན་གཏོགས་པའི་དགེ་བ་ཟག་བཅས་ཀྱི་གཏོང་རྒྱུ་
གང་ཡང་མ་བྱུང་བའི་ཕྱིར། (ཞེ་ན། ཆགས་བྲལ་སྔོན་སོང་གི་ཕྱིར་མི་འོང་གི་རྒྱུད་ལ་འཇིག་རྟེན་པའི་
སྒོམ་སྤང་དུ་གྱུར་པའི་འདོད་ཉོན་སྤངས་པའི་ཐོབ་པ་དང་མཐོང་སྤང་ཀུན་སྦྱོར་གསུམ་སྤངས་པའི་ཐོབ་པ་གཉིས་གཅིག་

205
གནས་དྲུག་པ
ཏུ་གྱུར་པ་ཉིད་ཀྱིས། དེའི་ཚེ་ཐོབ་པ་ཟག་བཅས་ལོགས་སུ་མེད་མོད་བཏང་བ་ནི་མིན་ཏེ། དཔེར་ན། ཆགས་བྲལ་སྔོན་
སོང་གི་བཅུ་དྲུག་པ་ལམ་རྗེས་ཀྱི་ཚེ་ཁམས་གོང་གི་ལམ་མཐོང་སྤང་སྤངས་པའི་ཡོངས་ཤེས་མི་བཏང་བ་དང་མི་ལྡན་པ་
བཞིན་ཏེ མཆིམས་མཛོད་ལས། “ཁ་ཅིག་ནི་ལྔ་གཏོང་སྟེ། ཆགས་བྲལ་སྔོན་འགྲོས་སྐད་ཅིག་མ་བཅུ་དྲུག་པ་ལམ་
ལ་རྗེས་ཤེས་ཐོབ་པ་ན་འདོད་པའི་མཐོང་སྤང་སྤངས་པའི་ཡོངས་ཤེས་གསུམ་དང༌ཁམས་གོང་མའི་མཐོང་སྤང་སྤངས་
པའི་ཡོངས་ཤེས་གཉིས་ཏེ་ལྔ་གཏོང་བའི་ཕྱིར་རོ། །ཁམས་གོང་མ་གཉིས་ཀྱི་ལམ་མཐོང་སྤང་སྤངས་པའི་ཡོངས་ཤེས་
ནི་མི་གཏོང་མོད་ཀྱི་ཁམས་ལས་ཡང་འདོད་ཆགས་དང་བྲལ་བ་དང་། འབྲས་བུ་ཐོབ་པའི་སྒོ་ནས་ཐ་མའི་ཆ་མཐུན་སྤངས་
པའི་ཡོངས་ཤེས་ཀྱི་ནང་དུ་བསྡོམས་པའི་ཕྱིར་དེ་ལས་ཐ་དད་དུ་བཤད་དུ་མེད་དོ།། ”ཞེས་གསུངས་པ་ལས་གསལ་བར་
ཐོན་པའི་ཕྱིར་རོ།།) མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་བསྟེན་ཕྱིར་
རོ༑ ༑ཞེས་གསུངས་པ་ལ། དགྲ་བཅོམ་ཉམས་པའི་ཆོས་ཅན་སོགས་དང་པོ་ལྔ་དབང་
པོ་འཕོ་བའི་ཚེ་བར་ཆད་མེད་ལམ་དགུ་དང་རྣམ་གྲོལ་ལམ་དགུ་ངེས་པར་དགོས་པར་
ཐལ༑ འདོད་ན། གནས་པ་ལས་མི་བསྐྱོད་པའི་ཆོས་ཅན་གྱི་དགྲ་བཅོམ་རྟོགས་པའི་
སྐལ་བ་ཅན་དུ་འཕོས་པའི་རྟོགས་པའི་སྐལ་བ་ཅན་གྱི་དགྲ་བཅོམ་ཆོས་ཅན། ཁྱོད་སླར་
དབང་པོ་འཕོ་བའི་ཚེ་བར་ཆད་མེད་ལམ་དགུ་དང་རྣམ་གྲོལ་ལམ་དགུ་སྟེ་ལམ་བཅོ་བརྒྱད་
དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལྟ་བུའི་རྟོགས་པའི་སྐལ་བ་
ཅན་གྱི་རིགས་དེ་སློབ་པ་དང་མི་སློབ་པའི་ལམ་གཉིས་ཀྱིས་ཤིན་ཏུ་བསྟེན་ཅིང་གོམས་
པར་བྱས་པས་སྤང་དཀའ་བ་མིན་པའི་ཕྱིར། ཅི་སྟེ་དེ་ལྟ་བུའི་རྟོགས་པའི་སྐལ་བ་ཅན་
དེ་དབང་པོ་འཕོ་བ་ལ་ལམ་བཅོ་བརྒྱད་དེ་མི་དགོས་ཤེ་ན། མི་འཐད་དེ། གོང་དུ་དྲངས་
པའི་རྩ་བ་དང་འགལ་ཞིང་། རང་འགྲེལ་ལས་ཀྱང་། ‘“རྟོགས་པའི་སྐལ་བ་ཅན་ཞིག་
མི་གཡོ་བའི་རིགས་ཅན་རྟོགས་པར་བྱེད་ན། བར་ཆད་མེད་པའི་ལམ་དགུ་དང་། རྣམ་

མཛུབ་ཁྲིད 206
པར་གྲོལ་བའི་ལམ་དགུ་སྟེ་དཔེར་ན་དགྲ་བཅོམ་པ་ཉིད་ཐོབ་པ་བཞིན་ནོ།།”ཞེས་བར་
ཆད་མེད་ལམ་དགུ་དང་རྣམ་གྲོལ་ལམ་དགུས་དབང་པོ་འཕོ་བར་གསུངས་པའི་ཕྱིར་ཞེས་
སྨྲའོ༑ ༑དཔེར་ན་དགྲ་བཅོམ་པ་ཉིད་ཐོབ་པ་བཞིན་ཞེས་པའི་གསུང་གི་ནུས་པས་རྣམ་
གྲོལ་ལམ་དགུ་པའི་ཚེ་གང་དུ་འཕོ་སའི་དབང་པོ་དེ་དང་ལྡན་པར་གྱུར་པའང་བསྟན་པ་
ཡིན་ནོ། །ཡང་ཁོ་ན་རེ། སློབ་པ་དབང་པོ་སྦྱོང་བ་ན་བསམ་གཏན་ས་དྲུག་གང་རུང་
ལ་བརྟེན་ནས་དབང་པོ་འཕོ་དགོས་པར་ཐལ། རྩ་བར། སློབ་པ་དྲུག་ལ་གང་གི་ཕྱིར།།
ཞེས་གསུངས་པའི་ཕྱིར། འདོད་ན། ཟག་མེད་ས་དགུ་ཐོབ་པའི་ཕྱིར་མི་འོང་དབང་
རྟུལ་དེ་དབང་པོ་རྣོན་པོར་འཕེལ་བ་ན་གཟུགས་མེད་ཀྱི་ས་ལ་བརྟེན་པ་མེད་པར་ཐལ་ཟེར་
ན༑ འདོད་ལན་འདེབས་དགོས་པ་འདྲ་སྟེ། སློབ་པ་དབང་པོ་སྦྱོང་བ་ཟག་མེད་ཀྱི་ས་
གང་ལ་བརྟེན་པའི་ས་དང་མཐོང་ལམ་གཉིས་ས་འདྲ་བའི་ཕྱིར། འོན་ཀྱང་དཀའ་ས་
ནི་དེ་གཉིས་བསམ་གཏན་ས་དྲུག་ཅི་རིགས་ལ་བརྟེན་དགོས་པ་འདྲ་བའི་རྒྱུ་མཚན་ལ་དཔྱད་
དགོས་པ་དེ་ཡིན་ལ། དེ་ཡང་ཕྱིར་འོང་དང་ཕྱིར་མི་འོང་གི་འབྲས་བུ་དངོས་སུ་ཐོབ་
བྱེད་ཀྱི་སེམས་རྟེན་ལ་བསམ་གཏན་ས་དྲུག་གང་རུང་ཡིན་དགོས་པའི་རྒྱུ་མཚན་ལས་
ཡིན་ན། འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་གསར་དུ་ཐོབ་པ་ལ་ངེས་པར་
བསམ་གཏན་དང་པོའི་ཉེར་བསྡོགས་ལ་བརྟེན་ནས་ཐོབ་དགོས་པས། འབྲས་བུ་རིམ་གྱིས་
པའི་ཕྱིར་མི་འོང་དབང་རྟུལ་དབང་པོ་སྦྱོང་བ་ན་ངེས་པར་བསམ་གཏན་དང་པོའི་ཉེར་བསྡོགས་
ཁོ་ན་ལ་བརྟེན་པར་འདོད་དམ་ཞེ་ན། འདྲ་བའི་རྒྱུ་མཚན་ལ་ད་དུང་དཔྱད་དགོས་སོ།།
འཕགས་པ་དབང་པོ་འཕོ་བ་དེ་ཟག་མེད་ཀྱི་ལམ་ཁོ་ན་ལ་བརྟེན་ནས་འཕོ་སྟེ། ཟག་བཅས་
ཀྱི་ལམ་ནི་དམན་པས་དབང་རྟུལ་གྱིས་བསྡུས་པའི་ཟག་མེད་ཀྱི་ལམ་སྤོང་མི་ནུས་པའི་

207
གནས་དྲུག་པ།
ཕྱིར༑ ཞེས་པ་ལ། འོ་ན་དབང་པོ་འཕོ་བྱེད་ཟག་མེད་ཀྱི་ལམ་གྱིས་དབང་རྟུལ་གྱིས་
བསྡུས་པའི་ཟག་བཅས་ཀྱི་ལམ་གྱི་གཏོང་རྒྱུ་བྱེད་པར་ཐལ། འདོད་ན། ཟག་མེད་ཀྱི་
ལམ་གྱིས་དབང་པོ་འཕོས་པ་ན་དབང་རྣོན་གྱིས་བསྡུས་པའི་ཐོབ་པ་ཟག་བཅས་ཀྱང་རྙེད་
པར་ཐལ། འདོད་མི་ནུས་ཏེ། སྲིད་རྩེའི་ཕྱེད་ལས་རྣམ་གྲོལ་དང༌། །གོང་དུ་སྐྱེས་པ་
བཞིན་མི་ལྡན། །ཞེས་དཔེ་གཉིས་དང་སྦྱར་ནས་འཇིག་རྟེན་ལས་འདས་པའི་ལམ་གྱིས་
བྲལ་ཐོབ་ཟག་བཅས་དངོས་སུ་འདྲེན་པ་མེད་པར་གསུངས་པ་དང་རྒྱུ་མཚན་མཚུངས་
པའི་ཕྱིར་ཞེས་པའང་དཔྱད་པའི་སྒོ་ཙམ་ཞིག་གོ །
ལྔ་པ་མངོན་པར་རྟོགས་པའི་ལམ་སྟོན་པ་ནི་ལམ་གྱི་དབྱེ་བ་དང༌། བྱང་ཆུབ་
ཀྱི་ཕྱོགས་དང་མཐུན་པའི་ལམ་བཤད་པ་གཉིས་ལས། དང་པོ་ནི། མདོར་ན་ལམ་ནི་
རྣམ་བཞི་སྟེ། །ཁྱད་པར་ཅན་དང་རྣམ་གྲོལ་དང༌། །བར་ཆད་མེད་དང་སྦྱོར་ཞེས་བྱ།།
བསམ་གཏན་དག་གི་ལམ་རྣམས་སླ། །ས་གཞན་དག་གི་དཀའ་བ་ཡིན། །བློ་རྟུལ་མངོན་
ཤེས་བུལ་བ་སྟེ། །ཅིག་ཤོས་ཀྱི་ནི་མངོན་ཤེས་མྱུར། །ཞེས་བྱུང་།
གཉིས་པ་(བྱང་ཆུབ་ཀྱི་ཕྱོགས་དང་མཐུན་པའི་ལམ་བཤད་པ་) ལ། རྫས་ཡོད་
དང་བཏགས་ཡོད་ཀྱི་ཁྱད་པར་དང༌། གོ་རིམ་གྱི་ཁྱད་པར་དང་། ངོ་བོ་དང་སའི་ཁྱད་
པར་དང་། ཤེས་ནས་དད་པའི་ཁྱད་པར་དང་། མི་སློབ་པའི་ཆོས་བཅུའི་ཁྱད་པར་བཤད་
པ་ལྔ་ལས། དེ་དག་འཆད་པ་ལ། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་
ཉིད་ཕྱིར། །སུམ་ཅུ་རྩ་བདུན་དེའི་ཕྱོགས་མཐུན། །མིང་གི་སྒོ་ནས་རྫས་སུ་བཅུ། །དད་
དང་བརྩོན་འགྲུས་དྲན་པ་དང༌། །ཤེས་རབ་ཏིང་འཛིན་བཏང་སྙོམས་དགའ། །རྟོག་
དང་ཚུལ་ཁྲིམས་ཤིན་ཏུ་སྦྱངས། །དྲན་པ་ཉེར་བཞག་ཤེས་རབ་སྟེ། །བརྩོན་འགྲུས་

མཛུབ་ཁྲིད། 208
ཡང་དག་འཇོག་ཅེས་བྱ། །རྫུ་འཕྲུལ་རྐང་པ་ཏིང་འཛིན་ཏོ། །གཙོ་བོ་སྨོས་པ་དེ་དག་
ནི༑ ༑སྦྱོར་བྱུང་ཡོན་ཏན་ཀུན་ཀྱང་ཡིན། །སྡེ་ཚན་བདུན་ནི་གོ་རིམ་བཞིན། །ལས་
ནི་དང་པོ་པ་དག་དང༌། །ངེས་འབྱེད་ཆ་མཐུན་རྣམས་དང་ནི། །སྒོམ་དང་མཐོང་ལ་
རབ་ཏུ་ཕྱེ། །བྱང་ཆུབ་ཡན་ལག་ལམ་ཡན་ལག །ཟག་པ་མེད་གཞན་རྣམ་གཉིས་སོ།།
བསམ་གཏན་དང་པོ་ན་ཐམས་ཅད། །མི་ལྕོགས་མེད་ན་དགའ་མ་གཏོགས། །གཉིས་
པ་ན་ནི་རྟོག་མ་གཏོགས། །གཉིས་ན་དེ་གཉིས་མ་གཏོགས་པ །བསམ་གཏན་པར་
ནའང་གཟུགས་མེད་པ། །གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་
ཡན་ལག །མ་གཏོགས་འདོད་ཁམས་སྲིད་རྩེ་ན། །བདེན་གསུམ་མཐོང་ན་ཚུལ་ཁྲིམས་
དང་༑ ༑ཆོས་ལ་ཤེས་ནས་དད་པ་འཐོབ། །ལམ་མངོན་རྟོགས་ན་སངས་རྒྱས་དང༌།།
དེ་ཡི་དགེ་འདུན་དག་ལ་ཡང༌། །ཆོས་བདེན་གསུམ་དང་རང་སངས་རྒྱས། །བྱང་ཆུབ་
སེམས་དཔའི་ལམ་ཡིན་ནོ། །རྫས་སུ་གཉིས་ཏེ་དད་པ་དང་། །ཚུལ་ཁྲིམས་དྲི་མ་མེད་
པ་ཡིན། །བཅིངས་ཕྱིར་སློབ་པའི་ཡན་ལག་ཏུ། །རྣམ་གྲོལ་མ་བཤད་དེ་རྣམ་གཉིས།།
ཉོན་མོངས་བཅོམ་པ་འདུས་མ་བྱས། །མོས་པ་འདུས་བྱས་ཡན་ལག་ནི། །དེ་ཡིན་དེ་
ཉིད་རྣམ་གྲོལ་གཉིས། །བྱང་ཆུབ་ཇི་སྐད་བཤད་ཤེས་པ། །མི་སློབ་སེམས་ནི་སྐྱེ་འགྱུར་
བ༑ ༑སྒྲིབ་པ་ལས་ནི་རྣམ་གྲོལ་འགྱུར། །འགག་པར་འགྱུར་བའི་ལམ་གྱིས་ནི། །དེ་
ཡི་སྒྲིབ་པ་རབ་ཏུ་སྤོང། །འདུས་མ་བྱས་ཉིད་ཁམས་ཞེས་བྱ། །འདོད་ཆགས་ཀུན་ཟད་
འདོད་ཆགས་བྲལ། །སྤངས་པའི་ཁམས་ནི་གཞན་དག་གོ །འགོག་པའི་ཁམས་ཞེས་
བྱ་བ་གཞི། །སྡུག་བསྔལ་རྒྱུ་བཟོད་ཤེས་རྣམས་ཀྱིས། །ཡིད་འབྱུང་གང་གིས་སྤོང་
འགྱུར་བ། །ཀུན་གྱི་འདོད་ཆགས་འབྲལ་བར་འགྱུར། །དེ་ལྟར་ན་ནི་མུ་བཞི་སྲིད། །ཆོས་

209
གནས་དྲུག་པ།
མངོན་པའི་མཛོད་ཀྱི་ཚིག་ལེའུར་བྱས་པ་ལས། ལམ་དང་གང་ཟག་བསྟན་པ་ཞེས་བྱ་
བ་སྟེ་གནས་དྲུག་པའོ།། །།ཞེས་པའི་བར་ཤོ་ལོ་ཀ་བཅུ་གསུམ་བྱུང༌། གཟུགས་མེད་
དང་པོ་གསུམ་གྱི་སར་འཕགས་ལམ་ཡན་ལག་བརྒྱད་ལས་ཚུལ་ཁྲིམས་ཀྱི་ཡན་ལག་
གསུམ་མེད་དེ། ཡན་ལག་གསུམ་པོ་དེ་ལ་གཟུགས་ཡིན་དགོས་པའི་ཕྱིར། གཟུགས་
མེད་ཀྱི་ཉེར་བསྡོགས་ཀྱིས་ཟག་བཅས་ཀྱི་གཟུགས་ལ་དམིགས་པ་ཡོད་ལ། གཟུགས་
མེད་ཀྱི་དངོས་གཞིས་ཟག་བཅས་ཀྱི་གཟུགས་ལ་དམིགས་པ་ནི་མེད་ཀྱང་བསམ་གཏན་
ས་དྲུག་ལ་བརྟེན་པའི་ཟག་མེད་ཀྱི་སྡོམ་པ་ལ་དམིགས་པ་ཡོད་པས། རྩ་བར་ལུས་དྲན་
པ་ཉེར་བཞག་གཟུགས་མེད་བཞི་ཀའི་སས་བསྡུས་པ་ཡོད་པར་གསུངས་སོ། །

210མཛུབ་ཁྲིད།
གནས་བདུན་པ་ཡེ་ཤེས་བསྟན་པ།
ཡེ་ཤེས་བསྟན་པ་འཆད་པ་ན། བཟོད་པ་དང་ཤེས་པ་དང་ལྟ་བའི་ཁྱད་པར་བཤད་
པ་དང་། ཤེས་པ་བྱེ་བྲག་ཏུ་བཤད་པ་དང༌། དེ་དག་གི་ཡོན་ཏན་བཤད་པ་གསུམ་ལས་
དང་པོ་ནི། དྲི་མེད་བཟོད་རྣམས་ཤེས་པ་མིན། །ཟད་དང་མི་སྐྱེའི་བློ་ལྟ་མིན། དེ་
ལས་གཞན་འཕགས་བློ་གཉིས་ཀ། །གཞན་ཤེས་དྲུག་ནི་ལྟ་བའང་ཡིན། །ཞེས་བྱུང་།
ཟད་པ་ཤེས་པ་དང་མི་སྐྱེ་བ་ཤེས་པ་གཉིས་ནི་ལྟ་བ་མིན་ཏེ། དམིགས་པ་དང་རྣམ་པ་
འཚོལ་བའི་བསམ་པ་ཅན་ཏེ་རང་ཡུལ་འཚོལ་བའི་ངང་ཚུལ་ཅན་མིན་པའི་ཕྱིར། དབང་
ཤེས་སུ་གྱུར་པའི་ཤེས་རབ་རྣམས་ཀྱང་རང་ཡུལ་འཚོལ་བའི་ངང་ཚུལ་ཅན་མིན་པས་
ལྟ་བ་མིན་ནོ། །འདིར་མཆིམས་མཛོད་ཀྱི་ཡིག་ཆུང་ལས། ‘“ཐི་ཚོམ་སྤངས་པ་ཤེས་
པར་མ་ངེས་ཏེ་ཆགས་བྲལ་སྔོན་འགྲོའི་བཟོད་པ་བཞིན་ནོ།།’’ཞེས་གསུངས་པའི་དོན་
ནི་ཆགས་བྲལ་སྔོན་སོང་གི་མཐོང་ལམ་ཆོས་བཟོད་དང་རྗེས་བཟོད་རྣམས་རང་ཡུལ་ལ་
ཐེ་ཚོམ་འཇིག་རྟེན་པའི་སྒོམ་སྤང་གི་འདུན་པའི་འདོད་ཆགས་དང་བྲལ་བའི་ཚུལ་གྱིས་
སྤངས་པའི་ཟག་མེད་ཀྱི་ཡིད་ཤེས་ཡིན་ཀྱང་། རང་ཡུལ་ལ་ཐེ་ཚོམ་གྱི་ས་བོན་མ་སྤངས་
པས་བཟོད་ཤེས་ལྟ་གསུམ་གྱི་ནང་ཚན་གྱི་ཤེས་པ་མིན་ཞེས་པའོ།།
གཉིས་པ་ཤེས་པ་བྱེ་བྲག་ཏུ་བཤད་པ་ལ་ཤེས་པའི་ངོ་བོའི་དབྱེ་བ་དང་། གྲངས་
ངེས་པ་དང་། རྣམ་པ་དང་། ས་དང་བརྟེན་པ་དང་། དྲན་པ་ཉེར་བཞག་ཏུ་བཞག་པ་
དང་༑ དམིགས་པ་དང་། ལྡན་པའི་ཚུལ་དང༌། ཐོབ་པའི་ཚུལ་བརྒྱད་ཡོད་པ་ལས་
དང་པོ་ནི། ཤེས་པ་ཟག་བཅས་ཟག་པ་མེད། །དང་པོ་ཀུན་རྫོབ་ཅེས་བྱ་འོ། །ཟག་

211
གནས་བདུན་པ
མེད་རྣམ་གཉིས་ཆོས་དང་ནི། །རྗེས་སུ་ཤེས་པ་ཁོ་ན་ཡིན། །ཀུན་རྫོབ་ཡུལ་ནི་ཐམས་
ཅད་དོ། །ཆོས་ཤེས་བྱ་བའི་སྤྱོད་ཡུལ་ནི། །འདོད་སྡུག་བསྔལ་སོགས་རྗེས་ཤེས་པའི།།
སྤྱོད་ཡུལ་གོང་མའི་སྡུག་བསྔལ་སོགས། །དེ་དག་ཉིད་བདེན་བྱེ་བྲག་གིས། །བཞི་སྟེ་
རྣམ་བཞི་དེ་དག་ནི། །མི་སྐྱེ་བ་དང་ཟད་པ་ཤེས།།དེ་གཉིས་དང་པོ་སྐྱེས་པ་ནི། །སྡུག་
བསྔལ་རྒྱུ་རྗེས་ཤེས་པ་ཡིན། །བཞི་ལས་ཕ་རོལ་སེམས་རིག་པ། །དེས་ནི་ས་དབང་
གང་ཟག་འདས། །ཞིག་དང་མ་སྐྱེས་མི་རིག་གོ །ཆོས་རྗེས་བློ་ཕྱོགས་ཕན་ཚུན་མིན།།
ཉན་ཐོས་མཐོང་བའི་སྐད་ཅིག་གཉིས། །རིག་སྟེ་བསེ་རུ་ལྟ་བུས་གསུམ། །སངས་རྒྱས་
སྦྱོར་བ་མེད་པར་ཀུན། །ཟད་པ་ཤེས་པ་བདེན་རྣམས་ལ། །ཡོངས་ཤེས་ལ་སོགས་པ་
ངེས་པའོ། །ཡོངས་ཤེས་བྱར་མེད་ཅེས་ལ་སོགས། །མི་སྐྱེ་བ་ཡི་བློ་འདོད་དོ། །ཅེས་
པའི་བར་བྱུང༌།
གཉིས་པ་( གྲངས་ངེས་པ་)ནི་ཅིའི་ཕྱིར་ཤེས་པ་གསུམ་པོ་དེ་དག་བཅུར་ཕྱེ་ཞེ་
ན༑ རང་བཞིན་དང་ནི་གཉེན་པོ་དང༌། །རྣམ་པ་རྣམ་པ་སྤྱོད་ཡུལ་དང་། །སྦྱོར་དང་
བྱ་བ་བྱས་ཉིད་དང༌། །རྒྱུ་རྒྱས་པ་ལས་བཅུ་ཡིན་ནོ། །སྒོམ་པའི་ལམ་ལ་འགོག་པ་འམ།།
ལམ་ལ་ཆོས་ཤེས་གང་ཡིན་དེ། །ཁམས་གསུམ་གྱི་ནི་གཉེན་པོ་ཡིན། །འདོད་པའི་ཁམས་
ཀྱི་རྗེས་མ་ཡིན། །ཞེས་བྱུང༌། སྡུག་བསྔལ་ཤེས་པ་དང་ཀུན་འབྱུང་ཤེས་པ་གཉིས་ནི་
རྣམ་པའི་སྒོ་ནས་ཕྱེ་ལ། དམིགས་པའི་སྒོ་ནས་མི་འབྱེད་དེ། དེ་གཉིས་ཀྱི་དམིགས་པ་
དོན་གཅིག་པའི་ཕྱིར། འོ་ན་མཐོང་ལམ་གྱིས་བསྡུས་པའི་ཀུན་འབྱུང་ཤེས་པ་སྐྱེས་པ་
ན་སྡུག་བདེན་གྱི་དམིགས་རྣམ་བཏང་བ་མིན་པར་ཐལ། དེ་གཉིས་ཀྱི་དམིགས་པ་དོན་
གཅིག་པའི་ཕྱིར། འདོད་ན། ཕར་ཕྱིན་སྤྱི་དོན་ཡུམ་དོན་གསལ་བའི་སྒྲོན་མེར་ཆོས་

212
མཛུབ་ཁྲིད།
འཁོར་ཐད་འདྲ་ཆོས་དྲུག་གི་སྒོ་ནས་ཆོས་མཚུངས་འཆད་པ་ན་སྡུག་བདེན་གྱི་དམིགས་
རྣམ་བཏང་ནས་ཀུན་འབྱུང་གི་དམིགས་པ་ལ་འཇུག་པ་ཞེས་གསུངས་པ་དང་འགལ་ལོ་
ཞེ་ན། སྤྱིར་སྡུག་བདེན་གྱི་དམིགས་རྣམ་བཏང་བ་དེ་ལ་རྣམ་པ་བཏང་བ་དང་དམིགས་
རྣམ་གཉིས་ཀ་བཏང་བ་གཉིས་ལས། ཀུན་འབྱུང་ཆོས་བཟོད་ཤེས་གཉིས་སྐྱེས་པའི་ཚེ་
སྡུག་བདེན་གྱི་རྣམ་པ་ཁོ་ན་བཏང་བ་ཡིན་ལ། འགོག་པ་ཆོས་བཟོད་ཤེས་དང་ལམ་ཆོས་
བཟོད་ཤེས་སུ་འཕོས་པ་ན་སྡུག་བདེན་གྱི་དམིགས་པ་དང་རྣམ་པ་གཉིས་ཀ་བཏང་བར་
འཇོག་གོ །སྡུག་བསྔལ་བདེན་པ་ཤེས་པ་སོགས་ཤེས་པ་བཞི་པོ་ནང་ཕན་ཚུན་འགལ་
ཞིང་༑ ཆོས་ཤེས་དང་རྗེས་ཤེས་ཀྱང་འགལ་ལ། ཟད་པ་ཤེས་པ་དང་མི་སྐྱེ་བ་ཤེས་
པ་ཡང་ཕན་ཚུན་འགལ་ལོ། །སྡུག་བདེན་ཤེས་པ་ལ་མི་རྟག་སྡུག་བསྔལ་སྟོང་བདག་
མེད་བཞི་པོ་གང་རུང་ཤེས་པས་ཁྱབ་པ་དང་། ཀུན་འབྱུང་ཤེས་པ་ལ་ཀུན་འབྱུང་གི་ཁྱད་
ཆོས་བཞི་པོ་གང་རུང་ཤེས་དགོས་པ་དང་། དེ་བཞིན་དུ་འགོག་པ་ཤེས་པ་དང་ལམ་ཤེས་
པ་གཉིས་ལ་སོ་སོའི་རྣམ་པ་བཞི་པོ་གང་རུང་ཤེས་པས་ཁྱབ་ཅིང་། དེ་ཡང་ཆོས་ཤེས་
རྗེས་ཤེས་གཉིས་ལ་ཤེས་པ་བརྒྱད་རེ་དང་། ཟད་པ་ཤེས་པ་དང་མི་སྐྱེ་བ་ཤེས་པ་གཉིས་
ལ་ཤེས་པ་བདུན་རེ་དང་ཕ་རོལ་སེམས་ཤེས་ལ་ལྔ། བདེན་པ་དང་པོ་གསུམ་ཤེས་པ་
ལ་ལྔ་རེ་དང་ལམ་ཤེས་པ་ལ་དྲུག ཀུན་རྫོབ་ཤེས་པ་ལ་གཉིས་ཏེ་ཤེས་པ་ང་བརྒྱད་དོ།།
དེ་ལྟར་ཡང་མཆིམས་མཛོད་ལས། ཀུན་རྫོབ་ཆོས་དང་རྗེས་སུ་ཤེས། །གསུམ་ཡིན་
དེ་དག་བཅུར་བཤད་དེ། །ཀུན་རྫོབ་ཤེས་པ་རང་དང་ནི། །སེམས་ཤེས་ཆ་འོ་ཆོས་ཤེས་
ནི༑ ༑རང་དང་བདེན་པ་བཞི་ཤེས་དང༌། །ཟད་དངམི་སྐྱེ་སེམས་ཤེས་བརྒྱད། །རྗེས་
ཤེས་ཀྱང་ཡིན་བདེན་གསུམ་ཤེས། །རང་དང་ཟད་དང་མི་སྐྱེ་ཤེས། །ཆོས་ཤེས་རྗེས་

213
གནས་བདུན་པ
སུ་ཤེས་པ་དང༌། །ལྔ་ཡིན་ཟད་དང་མི་སྐྱེ་ཞེས། །རང་རང་བདེན་པ་བཞི་ཤེས་དང༌།།
ཆོས་ཤེས་རྗེས་སུ་ཤེས་དང་བདུན། །སེམས་ཤེས་ཆོས་ཤེས་རྗེས་ཤེས་དང་། །ལམ་
ཤེས་ཀུན་རྫོབ་ཤེས་པ་དང༌། །རང་དང་ལྔ་ཡིན་ལམ་ཤེས་ནི། །རང་དང་ཆོས་ཤེས་
རྗེས་ཤེས་དང་། །སེམས་ཤེས་ཟད་དང་མི་སྐྱེ་ཞེས། །རྣམ་པ་དྲུག་ཏུ་ཡང་དག་བརྗོད།།
ཅེས་གསུངས་པ་ལྟར་རོ། །སྒོམ་ལམ་དུ་གྱུར་པའི་འགོག་པ་ཆོས་ཤེས་དང་ལམ་ཆོས་
ཤེས་ཀྱིས་ཁམས་གསུམ་ཀའི་ཉོན་མོངས་ཀྱི་གཉེན་པོ་བྱེད་པ་ཡིན་ལ། དེ་ཡང་བདེན་
པ་དང་པོ་གཉིས་ཀྱི་སྒོམ་ལམ་ཆོས་ཤེས་ཀྱིས་གཟུགས་གཟུགས་མེད་ཀྱི་ཉོན་མོངས་པའི་
གཉེན་པོ་བྱེད་པ་མེད་པ་དང༌། སྒོམ་ལམ་གྱིས་བསྡུས་པའི་འགོག་ལམ་ཆོས་ཤེས་ཀྱི་
སྤང་བྱའི་ཉོན་མོངས་ཀྱང་སྒོམ་སྤང་ཁོ་ན་ཡིན་དགོས་པ་ནི། གནས་ལྔ་པར། ས་དྲུག་
ས་དགུའི་ལམ་ནི་དེའི། །སྤྱོད་ཡུལ་ཅན་གྱི་ཡུལ་ཡིན་ནོ། །ཞེས་པའི་ཐད་ཀྱི་རང་འགྲེལ་
ལས༑ ‘“དི་ལྟ་བས་ན་དང་པོ་མེད་པའི་ཕྱིར་དང་། དང་པོ་རྣམས་ཀྱི་མ་ཡིན་པའི་ཕྱིར་
དམིགས་པ་མ་ཡིན་ནོ།།’’ ཞེས་གསུངས་པའི་དོན་ལས་ཐོན་པ་ལྟར་རོ། །སྒོམ་ལམ་
གྱིས་བསྡུས་པའི་འགོག་ལམ་རྗེས་ཤེས་ཀྱིས་འདོད་པའི་སྒོམ་སྤང་ཉོན་མོངས་ཀྱི་གཉེན་
པོ་བྱེད་པ་ཡོད་པར་ཐལ། ཁམས་གསུམ་གྱི་སྒོམ་སྤང་ཉོན་མོངས་སྤོང་བ་ན་ངེས་པར་
ཅིག་ཅར་སྤོང་དགོས་པའི་ཕྱིར། འདོད་མི་ནུས་ཏེ། རྩ་བར། འདོད་པའི་ཁམས་ཀྱི་
རྗེས་མ་ཡིན། །ཞེས་གསུངས་པའི་ཕྱིར་ཞེ་ན། སྤང་བྱ་ཅིག་ཆར་བ་རང་ལུགས་སུ་
འདོད་པས་གཞུང་གི་དགོངས་པ་ཇི་ལྟར་འགྲེལ་བརྟག་དགོས་སོ། །གོང་དུ་དྲངས་པའི་
རང་འགྲེལ་གྱི་ལུང་དོན་འཆད་པ་ན་མཆིམས་མཛོད་ལས། “དི་དག་གི་དོན་ནི་ཆོས་
ཤེས་པ་ནི་ཁམས་གོང་མ་གཉིས་ཀྱི་ལོག་ལྟ་ལ་སོགས་པའི་དམིགས་པ་མ་ཡིན་ཏེ། དེ་

མཛུབ་ཁྲིད། 214
དེ་དག་གི་གཉེན་པོ་མ་ཡིན་པའི་ཕྱིར་རོ།།’” ཞེས་གསུངས་པ་ལ། འོ་ན་འདོད་པའི་
ལོག་ལྟས་བསམ་གཏན་བཞི་པའི་སས་བསྡུས་ཀྱི་ཆོས་ཤེས་ལ་མི་དམིགས་པར་ཐལ།
བསམ་གཏན་བཞི་པའི་སས་བསྡུས་ཀྱི་ཆོས་ཤེས་ཀྱིས་འདོད་པའི་ལོག་ལྟའི་གཉེན་པོ་བྱེད་
པ་མེད་པའི་ཕྱིར་ཞེས་པའི་ཚུལ་གྱིས་ཀྱང་དཔྱད་པ་བྱར་ཡོད་དོ། །
གསུམ་པ་(རྣམ་པ་)ནི། ཆོས་ཤེས་པ་དང་རྗེས་སུ་ཤེས། །རྣམ་པ་བཅུ་དྲུག་
ཀུན་རྫོབ་ནི། །དེ་བཞིན་གཞན་དུའང་རང་རང་གི །བདེན་པའི་རྣམ་པས་བཞི་ཡིན་
ནོ༑ ༑ཕ་རོལ་ཡིད་ཤེས་དྲི་མེད་ཀྱང་། །དེ་བཞིན་དྲི་མ་དང་བཅས་ནི། །ཤེས་བྱ་རང་
གི་མཚན་ཉིད་རྣམ། །རྫས་རེ་རེ་ཞིག་སྤྱོད་ཡུལ་ལོ། །ལྷག་མ་རྣམ་པ་བཅུ་བཞི་ཅན།།
སྟོང་དང་བདག་མེད་མ་གཏོགས་སོ། །དྲི་མེད་བཅུ་དྲུག་གཞན་རྣམ་མེད། །གཞན་
ཡོད་ཅེས་པ་བསྟན་བཅོས་ལས། །རྫས་སུ་རྣམ་པ་བཅུ་དྲུག་གོ །རྣམ་པ་ཤེས་རབ་དང་
བཅས་པའི། །དམིགས་དང་བཅས་པས་འཛིན་པར་བྱེད། །ཡོད་པ་ཐམས་ཅད་གཟུང་
བྱ་ཡིན། །དང་པོ་རྣམ་གསུམ་གཞན་རྣམས་དགེ །ཞེས་པའི་བར་བྱུང་། དྲི་མེད་ཀྱི་
ལམ་ལ་རྣམ་པ་བཅུ་དྲུག་བཤད་པའི་རྣམ་པ་ནི་ཤེས་རབ་ཡིན་གྱི་ཤེས་པ་ལ་ཡུལ་གྱི་རྣམ་
པ་འཆར་མི་འཆར་དཔྱོད་པའི་རྣམ་པ་དང་མི་གཅིག་གོ །
བཞི་པ་( ས་དང་བརྟེན་པ་) ནི། དང་པོ་ས་རྣམས་ཐམས་ཅད་ན། །དྲུག་ན་
ཆོས་ཤེས་བྱ་བར་དགུ །རྗེས་ཤེས་བྱ་བ་དེ་བཞིན་དྲུག །གཞན་ཡིད་ཤེས་པ་བསམ་
གཏན་བཞི། །དེ་ནི་འདོད་དང་གཟུགས་རྟེན་ཅན། །ཆོས་ཤེས་བྱ་བ་འདོད་རྟེན་ཅན།།
ཁམས་གསུམ་པ་ཡི་རྟེན་ཅན་གཞན། །ཞེས་བྱུང༌། བར་དོ་བ་རྣམས་རང་དང་རིས་
མཐུན་པ་རྣམས་ཕན་ཚུན་རྟོགས་པ་ལྟར་གཟུགས་མེད་པ་རྣམས་ཀྱང་རང་དང་རིས་མཐུན་

215
གནས་བདུན་པ
པའི་གཟུགས་མེད་པ་གཞན་རྟོགས་པར་ཐལ། ས་སྐལ་བ་མཉམ་པའི་གཟུགས་མེད་པ་
རྣམས་ཕན་ཚུན་དམིགས་པའི་སྒོ་ནས་ངེས་པར་འབྱུང་མེད་པའི་ཕྱིར། འདོད་མི་རིགས་
ཏེ༑ མཆིམས་མཛོད་ལས། “གཞན་གྱི་སེམས་ཤེས་དེ་ནི་འདོད་པ་དང་གཟུགས་ཀྱི་
རྟེན་ཅན་ཡིན་གྱི་གཟུགས་མེད་པ་ལ་རྟེན་པ་ནི་མ་ཡིན་ཏེ། གང་ཟག་ཕན་ཚུན་ཡུལ་མ་
ཡིན་པའི་ཕྱིར་རོ།། ”ཞེས་པ་དང་། གཞན་ཡང་གཟུགས་མེད་ཀྱི་ལྷའི་རྒྱུད་ཀྱི་སྡུག་
ཀུན་ཤེས་པ་དང་ལམ་ཤེས་པ་ལ་དྲན་པ་ཉེར་བཞག་བཞི་ཀ་ཡོད་པས དེའི་རྒྱུད་ཀྱི་ཤེས་
པ་དེ་དག་གིས་བསྡུས་པའི་སེམས་དྲན་པ་ཉེར་བཞག་གིས་རང་དང་རྒྱུད་ཐ་དད་པའི་
གཟུགས་མེད་ཀྱི་སེམས་མི་ཤེས་པའི་ཚུལ་ཇི་ཡིན་ལས་བརྩམས་ཏེ་དཔྱད་པའང་བྱའོ།།
ལྔ་པ་( དྲན་པ་ཉེར་བཞག་ཏུ་བཞག་པ་)ནི་འོ་ན་ཤེས་པ་འདི་དག་དྲན་པ་ཉེར་
བཞག་གང་གི་ངོ་བོ་ཡིན་ཞེ་ན། འགོག་བློ་དྲན་པ་ཉེར་བཞག་པ། །གཅིག་སྟེ་ཕ་རོལ་
སེམས་བློ་ནི། །གསུམ་མོ་ལྷག་མ་བཞི་ཡིན་ནོ། །ཞེས་བྱུང་།
་གླུ། : དྲུག་པ་(དམིགས་པ་) ནི་ཤེས་པ་དེ་དག་ཕན་ཚུན་གང་གིས་དམིགས་པར་གང་
གྱུར་ཞེ་ན། ཆོས་བློའི་སྤྱོད་ཡུལ་དགུ་ཡིན་ནོ། །ལམ་རྗེས་བློ་ཡི་དགུ་ཡིན་ནོ། །སྡུག་
བསྔལ་རྒྱུ་བློའི་གཉིས་ཡིན་ནོ། །བཞི་ཡི་བཅུ་ཡིན་གཅིག་གི་མིན། །ཆོས་བཅུ་དག་ནི་
སྦྱར་བར་བྱ། །ཁམས་གསུམ་པ་དང་དྲི་མེད་ཆོས། །འདུས་མ་བྱས་རྣམས་གཉིས་གཉིས་
སོ༑ ༑ཀུན་རྫོབ་གཅིག་པུས་རང་ཚོགས་ལས། །གཞན་ནི་བདག་མེད་ཉིད་རིག་འགྱུར།།
ཞེས་པའི་བར་བྱུང༌། བྱེ་བྲག་སྨྲ་བའི་ལུགས་ལ་ནམ་མཁའ་དང་བརྟགས་མིན་གྱི་འགོག་
པ་ནི་བདེན་བཞིར་མ་འདུས་པས་དེ་དག་ལ་དམིགས་པའི་ཟག་མེད་ཀྱི་ཤེས་པ་མེད་པར་
འདོད་དོ། །འདིར་མཆིམས་མཛོད་ལས་ཀུན་རྫོབ་ཤེས་པ་སྐད་ཅིག་གཉིས་པས་ཀུན་

216མཛུབ་ཁྲིད།
རྫོབ་ཤེས་པ་སྐད་ཅིག་དང་པོ་ཡུལ་དུ་བྱེད་པར་གསུངས་པ་ལ། སེམས་ཙམ་པས་སྔོ་
འཛིན་མིག་ཤེས་སྐད་ཅིག་གཉིས་པས་དེ་སྐད་ཅིག་དང་པོ་མྱོང་ན་སྔོ་འཛིན་མིག་ཤེས་
སྐད་ཅིག་གཉིས་པས་གཟུགས་ཡོངས་སུ་མི་གཅོད་པའི་ཐལ་བ་འཕེན་པ་ལྟར། འདིར་
ཡང་ཀུན་རྫོབ་ཤེས་པ་སྐད་ཅིག་གཉིས་པས་དེ་སྐད་ཅིག་དང་པོ་ཡུལ་དུ་བྱེད་ན་ཀུན་རྫོབ་
ཤེས་པ་སྐད་ཅིག་གཉིས་པ་རང་ཡུལ་ལ་མི་འཕོ་བའི་ཐལ་བ་འཕེན་ཏེ་དཔྱད་པའི་ཚུལ་
ཡང་ཡོད་དོ། །
བདུན་པ་( ལྡན་པའི་ཚུལ་)ནི་འོ་ན་གང་ཟག་གང་ཞིག་ཤེས་པ་དུ་དང་ལྡན་ཞེ་
ན༑ ཟག་མེད་སྐད་ཅིག་དང་པོ་ལ། །ཆགས་ཅན་ཤེས་པ་གཅིག་དང་ལྡན། །གཉིས་
པ་ལ་གསུམ་ཡན་ཆད་ནི། །བཞི་ལ་རེ་རེ་འཕེལ་དང་ལྡན། །ཞེས་གསུངས།
བརྒྱད་པ་( ཐོབ་པའི་ཚུལ་) ནི་འོ་ན་གནས་སྐབས་གང་དུ་ཤེས་པ་དུ་འཐོབ་ཅེ་
ན༑ མཐོང་བའི་ལམ་ལ་བཟོད་པ་དང༌། །ཤེས་པ་ཇི་ལྟར་སྐྱེས་པ་རྣམས། །མ་འོངས་
པ་འཐོབ་དེ་ཉིད་ལ། །རྗེས་གསུམ་ལ་ནི་ཀུན་རྫོབ་ཀྱང༌། །དེ་ཕྱིར་མངོན་རྟོགས་མཐའ་
ཞེས་བྱ །དེ་ནི་མི་སྐྱེའི་ཆོས་ཅན་ཡིན། །རང་དང་འོག་ས་འགོག་པའི་མཐའ། །རང་
བདེན་རྣམ་ཅན་འབད་ལས་བྱུང་། །ཆགས་བཅས་བཅུ་དྲུག་པ་ལ་དྲུག །འདོད་ལས་
ཆགས་དང་བྲལ་བས་བདུན། །དེ་ཡི་གོང་མ་ཆགས་བཅས་ཀྱི། །སྒོམ་པའི་ལམ་ལ་
བདུན་འཐོབ་བོ། །ས་བདུན་ལས་རྒྱལ་མངོན་ཤེས་དང༌། །མི་གཡོ་འཐོབ་དང་སྤེལ་
བསྒོམ་པའི། །བར་ཆད་མེད་པའི་ལམ་དག་དང༌། །གོང་མའི་གྲོལ་བའི་ལམ་བརྒྱད་
ལའང་། །སློབ་པ་སྦྱོང་བའི་གྲོལ་བ་ལ། །ཤེས་པ་དྲུག་དང་བདུན་འཐོབ་པའམ། །བར་
ཆད་མེད་པའི་ལམ་ལ་དྲུག །དེ་བཞིན་སྲིད་རྩེ་རྣམ་རྒྱལ་ལའང་། །ཟད་པ་ཤེས་པ་ལ་

217
གནས་བདུན་པ།
དགུ་འོ། །མི་གཡོ་བས་ནི་བཅུ་འཐོབ་བོ། །དེར་འཕོ་གྲོལ་བའི་ཐ་མ་ལའང་། །བཤད་
པའི་ལྷག་མ་ལ་བརྒྱད་འཐོབ། །གང་ལས་ཆགས་བྲལ་བྱ་ཕྱིར་གང༌། །ཐོབ་པ་དེར་
ཡང་འོག་མའང་འཐོབ། །ཟད་པ་ཤེས་ལ་ཟག་བཅས་ཀྱང་། །ས་ཀུན་སྔོན་རྙེད་མི་འཐོབ་
བོ༑ ༑རྙེད་དང་བསྟེན་ཅེས་བྱ་བ་ནི། །དགེ་བ་འདུས་བྱས་ཐོབ་པ་འོ། །གཉེན་པོ་དང་
ནི་ཐག་སྲིང་བའི། །ཐོབ་པ་ཟག་དང་བཅས་པའི་ཡིན། །ཞེས་པའི་བར་ཤོ་ལོ་ཀ་བརྒྱད་
མཐོང་ལམ་སྡུག་བསྔལ་ཆོས་བཟོད་ཤེས་གཉིས་ལ་སྡུག་བདེན་གྱི་རྣམ་པ་བཞི་
བྱུང་༑
པོ་སོ་སོར་ནས་རྟོགས་པ་བཞི་རེ་ཡོད་ལ། དེ་ཡང་སྡུག་བསྔལ་ཆོས་བཟོད་ཤེས་སྐྱེས་
པ་རྣམས་ད་ལྟར་ཐོབ་ལ་རྣམ་པ་ལྷག་མ་གསུམ་གྱི་ཡུལ་ཅན་གྱི་སྡུག་བསྔལ་ཆོས་བཟོད་
ཤེས་མཐོང་ལམ་གྱིས་བསྡུས་པ་རྣམས་མ་འོངས་མི་སྐྱེ་བའི་ཚུལ་དུ་ཐོབ་པ་ཡིན་ནོ། །གནས་
དང་པོའི་རང་འགྲེལ་ལས་སོ་སོར་བརྟགས་འགོག་འཐོབ་པའི་དགག་བྱའི་གཞི་དང་
བརྟགས་མིན་གྱི་འགོག་པ་འཐོབ་པའི་དགག་བྱའི་གཞི་གཉིས་ལ་མུ་བཞི་མཛད་པ་ན། ཟག་
མེད་འདུས་བྱས་མི་སྐྱེ་བའི་ཆོས་ཅན་རྣམས་ཕྱི་མ་ཡིན་ལ་སྔ་མ་མིན་པའི་མུར་འཇོག་
པ་ལྟར་བདེན་པ་རང་རང་གི་སྐབས་ཀྱི་རྣམ་པ་ལྷག་མ་གསུམ་པོ་རྟོགས་པའི་མ་འོངས་
མི་སྐྱེ་བའི་མཐོང་ལམ་དེ་དག་ཀྱང་བརྟགས་མིན་གྱི་འགོག་པ་ཁོ་ན་འཐོབ་པའི་དགག་བྱའི་
གཞི་ཡིན་ནོ། །དེ་བཞིན་དུ་མ་འོངས་མི་སྐྱེ་བའི་ཆོས་ཅན་གྱི་སྒོམ་ལམ་ལའང་དབང་
རྣོན་གྱིས་དགྲ་བཅོམ་པའི་ཚེ་བརྟགས་མིན་གྱི་འགོག་པ་ཐོབ་ལ། དགྲ་བཅོམ་པ་དབང་
རྟུལ་གྱིས་དབང་པོ་འཕོས་པ་ན་དེ་ལ་བརྟགས་མིན་གྱི་འགོག་པ་ཐོབ་པ་ཡིན་ནོ། །ཆགས་
བྲལ་སྔོན་སོང་གི་ཕྱིར་མི་འོང་བཅུ་དྲུག་པ་ལམ་རྗེས་ཤེས་ལ་གནས་པས་བདེན་པ་བཞི་
ཤེས་དང་ཆོས་ཤེས་རྗེས་ཤེས་དང་ཕ་རོལ་སེམས་ཤེས་ཏེ་ཤེས་པ་བདུན་ཐོབ་པར་གསུངས་

218མཛུབ་ཁྲིད།
པ་ལ། ཁོ་ན་རེ། བཅུ་དྲུག་པ་ལམ་རྗེས་ཤེས་ཀྱི་ངོ་བོར་གྱུར་པའི་ཕ་རོལ་སེམས་ཤེས་
ཡོད་པར་ཐལ། འདོད་ན། མཐོང་ལམ་གྱིས་བསྡུས་པའི་ཕ་རོལ་སེམས་ཤེས་ཀྱང་ཡོད་
པར་ཐལ། འདོད་མི་ནུས་ཏེ། མཐོང་ལམ་གྱི་ཚེ་ཤེས་པ་བཅུ་ལས་ཕ་རོལ་སེམས་ཤེས་
གསར་དུ་ཐོབ་པ་མེད་པའི་ཕྱིར། ཞེས་པའང་དཔྱད་གཞིའོ། །མངོན་ཤེས་དང་པོ་ལྔ་
ཐོབ་པར་བྱེད་པའི་བར་ཆད་མེད་ལམ་ལ་ཟག་བཅས་དང་ཟག་མེད་གཉིས་ཀ་ཡོད་ལ།
རྣམ་གྲོལ་ལམ་ནི་མངོན་ཤེས་དང་པོ་ལྔ་པོ་སྟེ། གནས་འདིའི་རྩ་བར། མངོན་ཤེས་
རྣམ་དྲུག་རྣམ་གྲོལ་བློ། །ཞེས་འོག་ཏུ་འབྱུང་བའི་ཕྱིར། རབ་ཏུ་རྟོགས་པའི་སྐལ་བ་
ཅན་ཞིག་མི་གཡོ་བ་འཐོབ་པར་བྱེད་པའི་བར་ཆད་མེད་པའི་ལམ་ལ་ཆོས་ཤེས་དང་རྗེས་
ཤེས་དང་བདེན་པ་བཞི་ཤེས་དང་ཟད་པ་ཤེས་པ་དང་བདུན་ཐོབ་ཀྱི་ཀུན་རྫོབ་ཤེས་པ་མི་
ཐོབ་སྟེ། ཀུན་རྫོབ་ཤེས་པ་ཟག་བཅས་ཡིན་པས་དབང་པོ་རྟུལ་པོས་བསྡུས་པའི་ཟག་མེད་
ལ་ངེས་པར་འབྱུང་མི་ནུས་པའི་ཕྱིར་ཏེ། དེས་ཟག་མེད་གང་ཡང་འདོར་བར་བྱེད་མི་
ནུས་པའི་ཕྱིར། བསམ་གཏན་སྤེལ་སྒོམ་གྱི་བར་ཆད་མེད་ལམ་དང་རྣམ་གྲོལ་ལམ་ནི་
རིམ་པ་ལྟར་དང་པོར་བསམ་གཏན་བཞི་པའི་དངོས་གཞི་ཟག་མེད་རྒྱུན་ལྡན་ལ་སྙོམས་
པར་འཇུག་ཅིང་། དེ་ལས་ལྡང་སྟེ་བསམ་གཏན་བཞི་པའི་དངོས་གཞི་ཟག་བཅས་རྒྱན་
ལྡན་ལ་འཇུག་པ་དང་ཡང་བསམ་གཏན་བཞི་པའི་དངོས་གཞི་ཟག་མེད་རྒྱུན་ལྡན་ལ་འཇུག
དེ་ནས་རྒྱུན་དེ་ཕྲི་ནས་བསམ་གཏན་བཞི་པའི་དངོས་གཞི་ཟག་མེད་སྐད་ཅིག་མ་གཉིས་
དང་༑ དེ་ཟག་བཅས་སྐད་ཅིག་མ་གཉིས་དང་། ཡང་དེ་ཟག་མེད་སྐད་ཅིག་མ་གཉིས་
ཀྱི་བར་སྒོམ་པ་ནི་སྦྱོར་བ་ཡིན་ལ། མཐར་བསམ་གཏན་བཞི་པའི་དངོས་གཞི་ཟག་མེད་
སྐད་ཅིག་མ་གཉིས་ཀྱི་བར་བསམ་གཏན་བཞི་པའི་དངོས་གཞི་ཟག་བཅས་སྐད་ཅིག་མ་

219 གནས་བདུན་པ།
གཅིག་སྤེལ་བའི་སྐད་ཅིག་མ་དང་པོ་གཉིས་ནི་བར་ཆད་མེད་ལམ་དང་། སྐད་ཅིག་མ་
གསུམ་པ་ནི་རྣམ་གྲོལ་ལམ་ཡིན་ལ་འདིས་འབྲིང་དྲུག་སྤེལ་སོགས་ཀྱི་བར་ཆད་མེད་ལམ་
དང་རྣམ་གྲོལ་ལམ་འཇོག་ཚུལ་ཡང་མཚོན་ནོ། །སྲིད་རྩེའི་རྣམ་གྲོལ་ལམ་དགུ་པ་ལ་
གནས་པའི་དབང་རྟུལ་གྱིས་མི་སྐྱེ་བ་ཤེས་པ་མ་གཏོགས་ཤེས་པ་དགུ་ཐོབ་པ་དང༌། སྲིད་
ནས་པའི་མི་གཡོ་བའི་ཆོས་ཅན་དང་མི་གཡོ་བར་འཕོ་རྩེའི་རྣམ་གྲོལ་ལམ་དགུ་པ་ལ་གནས་
བའི་རྣམ་གྲོལ་ལམ་ཐ་མ་ལ་གནས་པས་ཤེས་པ་བཅུ་ཀ་ཐོབ་ལ། དེ་ཡང་དེ་གསུམ་གྱིས་
སྡུག་བསྔལ་དང་ཀུན་འབྱུང་ཤེས་པ་གང་རུང་ཞིག་དང་རྗེས་ཤེས་དང་དེ་བཞིན་དུ་ཟད་
པ་དང་མི་སྐྱེ་བ་ཤེས་པ་གང་རུང་ཞིག་སྟེ་གསུམ་ནི་ད་ལྟར་ཐོབ་པ་ཡིན་ལ། རང་རང་
གིས་ཐོབ་པ་གཞན་ནི་མ་འོངས་པ་ཐོབ་པའོ། །དེ་གསུམ་གྱིས་ཆོས་ཤེས་ད་ལྟ་བ་མི་ཐོབ་
སྟེ༑ གནས་འདིའི་རྩ་བར། མི་སྐྱེ་བ་དང་ཟད་པ་ཤེས། །དེ་གཉིས་དང་པོར་སྐྱེས་པ་
ནི༑ ༑སྡུག་བསྔལ་རྒྱུ་རྗེས་ཤེས་པ་ཡིན། །ཞེས་གསུངས་པའི་ཕྱིར། དེར་འཕོ་གྲོལ་
བའི་ཐ་མ་ལའང་། །ཞེས་མི་སློབ་པའི་མི་གཡོ་བར་དབང་པོ་འཕོ་བའི་རྣམ་གྲོལ་ལམ་
ཐ་མ་ལ་ཀུན་རྫོབ་ཤེས་པ་ཐོབ་པར་གསུངས་པ་ལས་ན། དགྲ་བཅོམ་མི་གཡོ་བའི་ཆོས་
ཅན་གྱི་རྒྱུད་ཀྱི་མི་གཡོ་བར་འཕོ་བའི་རྣམ་གྲོལ་ལམ་ཐ་མས་བསྡུས་པའི་ཀུན་རྫོབ་ཤེས་
པ་བཞག་དགོས་ལ། དེ་ལྟར་ན་སློབ་པ་དབང་པོ་སྦྱོང་བའི་རྣམ་གྲོལ་ལམ་གྱིས་བསྡུས་
པའི་ཀུན་རྫོབ་ཤེས་པའང་བཞག་དགོས་པར་མཚུངས་པས་སློབ་པ་དབང་པོ་སྦྱོང་བའི་རྣམ་
གྲོལ་ལམ་གྱིས་ཀྱང་ཀུན་རྫོབ་ཤེས་པ་གསར་དུ་ཐོབ་པར་འདོད་དགོས་ཞེས་པ་དང་།
གཞན་ཡང་། སློབ་པ་དབང་པོ་སྦྱོང་བའི་རྣམ་གྲོལ་ལམ་གྱིས་སྦྱངས་པའི་དབང་པོ་ལ་
དབང་རྟུལ་གྱིས་བསྡུས་པའི་ཟག་བཅས་ཀྱི་དབང་པོ་ཡང་འཇོག་པར་ཐལ། འདོད་ན།

220མཛུབ་ཁྲིད།
དེས་དབང་རྣོན་གྱིས་བསྡུས་པའི་ཀུན་རྫོབ་ཤེས་པ་གསར་དུ་ཐོབ་པར་ཐལ། འདོད་ན།
རྩ་བར། སློབ་པ་སྦྱོང་བའི་གྲོལ་བ་ལ། །ཤེས་པ་དྲུག་དང་བདུན་ཐོབ་བམ། །ཞེས་
རང་ལུགས་ལ་སློབ་པ་དབང་པོ་སྦྱོང་བའི་རྣམ་གྲོལ་ལམ་གྱིས་ཀུན་རྫོབ་ཤེས་པ་གསར་
དུ་མ་ཐོབ་པ་གསུངས་པ་དང་འགལ་བར་འགྱུར་རོ་ཞེས་པ་རྣམས་ཀྱིས་ཀྱང་དཔྱད་དུ་
ཡོད་དོ། །བཤད་པའི་ལྷག་མ་ལ་བརྒྱད་འཐོབ། །ཅེས་པའི་དོན་ལ་རང་འགྲེལ་ལས།
‘“སློབ་པའི་ནི་དེ་ལྟ་བུ་ཡིན་ནོ།།’”ཞེས་པ་དང་མཆིམས་མཛོད་ལས། “སྔར་བཤད་
པའི་ལྷག་མ་འདོད་པ་ལས་འདོད་ཆགས་དང་བྲལ་བའི་རྣམ་གྲོལ་གྱི་ལམ་དགུ་པ་དང་།
ས་བདུན་ལས་འདོད་ཆགས་དང་བྲལ་བའི་རྣམ་པར་གྲོལ་བ་དང༌། མངོན་པར་ཤེས་
པ་དང་། སྤེལ་མ་སྒོམ་པ་དང༌། མི་གཡོ་བ་རྟོགས་པར་བྱེད་པ་གསུམ་གྱི་རྣམ་པར་
གྲོལ་བའི་ལམ་དང་པོ་བརྒྱད་པོ་རྣམས་དང༌། དེ་བཞིན་དུ་སྔར་མ་སྨོས་པ་འདོད་པ་ལས་
འདོད་ཆགས་དང་བྲལ་བའི་ཕྱིར་མི་འོང་བའི་སྦྱོར་བ་དང་ཁྱད་པར་ཅན་གྱི་ལམ་རྣམས་
ལ་ནི་ཟད་པ་དང་མི་སྐྱེ་བ་ཤེས་པ་མ་གཏོགས་པ་ཤེས་པ་བརྒྱད་བརྒྱད་མ་འོངས་པ་འཐོབ་
སྟེ་སློབ་པའི་དབང་དུ་བྱས་པའོ།།’”ཞེས་སྔར་བཤད་པའི་ལྷག་མར་སློབ་པའི་མི་གཡོ་
བ་རྟོགས་པར་བྱེད་པའི་རྣམ་གྲོལ་ལམ་དང་པོ་བརྒྱད་གསུངས་པ་ལ། འདི་ལྟར་སྔར་
བཤད་པའི་ལྷག་མ་ལ་དེ་དག་མེད་པར་ཐལ། སློབ་པ་སྦྱོང་བའི་གྲོལ་བ་ལ། །ཤེས་པ་
དྲུག་དང་བདུན་འཐོབ་པའམ། །ཞེས་སློབ་པ་དབང་པོ་སྦྱོང་བའི་རྣམ་གྲོལ་ལམ་ལ་འཇིག་
རྟེན་པའི་སྒོམ་སྤང་དུ་གྱུར་པའི་འདོད་པའི་ཆགས་བཅས་ཡིན་ན་ཆོས་ཤེས་རྗེས་ཤེས་དང་
བདེན་པ་བཞི་ཤེས་ཏེ་ཤེས་པ་དྲུག་དང་། དེའི་ཆགས་བྲལ་ལ་ཕ་རོལ་སེམས་ཤེས་བསྣན་
ནས་ཤེས་པ་བདུན་ཐོབ་པར་གསུངས་ཟིན་པ་དང་བཟློས་པར་འགྱུར་བའི་ཕྱིར་དང་།

221 གནས་བདུན་པ
གཞན་ཡང་། སྔར་བཤད་པའི་ལྷག་མའི་ནང་ཡོད་པའི་མི་གཡོ་བ་རྟོགས་པར་བྱེད་པའི་
རྣམ་གྲོལ་ལམ་དང་པོ་བརྒྱད་དེ་མི་སློབ་པའི་དབང་དུ་བྱེད་དགོས་པར་ཐལ། གནས་
དྲུག་པར། མི་གཡོ་རྣམ་གྲོལ་བར་ཆད་མེད། །ལམ་དགུའོ་ཤིན་ཏུ་བསྟེན་ཕྱིར་རོ། །ཞེས་
པ་དང་དེའི་ཐད་ཀྱི་རང་འགྲེལ་ལས། ‘“རྟོགས་པའི་སྐལ་བ་ཅན་ཞིག་མི་གཡོ་བའི་རིགས་
ཅན་རྟོགས་པར་བྱེད་ན་བར་ཆད་མེད་པའི་ལམ་དང་རྣམ་པར་གྲོལ་བའི་ལམ་དགུ་སྐྱེ་སྟེ་
དཔེར་ན་དགྲ་བཅོམ་པ་ཉིད་ཐོབ་པ་བཞིན་ནོ། །ཅིའི་ཕྱིར་ཞེ་ན། དབང་པོ་རྟུལ་པོའི་
རིགས་དེ། ཤིན་ཏུ་བསྟེན་ཕྱིར་རོ། །དེས་དབང་པོ་རྟུལ་པོའི་རིགས་དེ་ཤིན་ཏུ་གོམས་
པར་བྱས་པ་ཡིན་པས་འབད་པ་ཆུང་ངུས་བཟློག་པར་མི་ནུས་ཏེ། སློབ་པ་དང་མི་སློབ་
པའི་ལམ་དག་གིས་བརྟན་པོར་བྱས་པའི་ཕྱིར་རོ། །མཐོང་བས་ཐོབ་ལ་རེ་རེའོ། །མཐོང་
བས་ཐོབ་པ་རྟོགས་པར་བྱེད་ན་བར་ཆད་མེད་པའི་ལམ་གཅིག་ཁོ་ན་དང་རྣམ་པར་གྲོལ་
བའི་ལམ་གཅིག་ཁོ་ན་སྐྱེའོ།། ”ཞེས་པ་དང་མཆིམས་མཛོད་ལས་ཀྱང་“ཡང་གལ་
ཏེ་དབང་པོ་འཕོ་བ་དག་བར་ཆད་མེད་པ་དང་རྣམ་གྲོལ་གྱི་ལམ་དུས་འཕོ་ཞེ་ན། རྟོགས་
པའི་སྐལ་བ་དང་ལྡན་པ་ཞིག་མི་གཡོ་བར་འཕོ་ན་རྣམ་པར་གྲོལ་བའི་ལམ་དགུ་དང་བར་
ཆད་མེད་པའི་ལམ་དགུ་སྟེ་བཅོ་བརྒྱད་ཀྱིས་འཕོ་སྟེ། མི་སློབ་པ་དབང་པོ་རྟུལ་པོའི་རིགས་
དེ་སློབ་པ་དང་མི་སློབ་པའི་ལམ་གཉིས་ཀྱིས་ཤིན་ཏུ་བསྟེན་ཅིང་གོམས་པར་བྱས་པས་
སྤང་དཀའ་བའི་ཕྱིར་རོ། །རྒྱུ་མཚན་དེ་མཚུངས་པའི་ཕྱིར་ཉམས་པའི་ཆོས་ཅན་ལ་སོགས་
པ་འཆི་བར་སེམས་པ་ལ་སོགས་པར་འཕོ་བ་ལའང་རྣམ་གྲོལ་གྱི་ལམ་དགུ་དང་བར་ཆད་
མེད་པའི་ལམ་དགུ་ཡིན་པར་གསལ་ལོ། །( སློབ་པ་)དད་པས་མོས་པ་ཞིག་མཐོང་བས་
ཐོབ་པ་རྟོགས་པར་བྱེད་པ་ལ་ནི་བར་ཆད་མེད་པ་དང་རྣམ་གྲོལ་གྱི་ལམ་རེ་རེ་( ཁོ་ན་

མཛུབ་ཁྲིད། 222
སྐྱེ་བ་) ཡིན་ཏེ། གོམས་པ་ཆུང་བས་སྤང་སླ་བའི་ཕྱིར་རོ།།’’ཞེས་བར་ཆད་མེད་ལམ་
དགུ་དང་རྣམ་གྲོལ་ལམ་དགུ་སྟེ་བཅོ་བརྒྱད་ཀྱིས་དབང་པོ་འཕོ་བ་མི་སློབ་པ་ཁོ་ནའི་དབང་
དུ་བྱས་པ་དང་སྒོམ་ལམ་པ་དབང་པོ་འཕོ་བ་ན་བར་ཆད་མེད་ལམ་དང་རྣམ་གྲོལ་ལམ་
རེ་རེ་ཁོ་ན་སྐྱེ་བར་གསུངས་པའི་ཕྱིར་རོ། །དེ་བཞིན་དུ་མི་གཡོ་བར་རྟོགས་པར་བྱེད་
པའི་རྣམ་གྲོལ་ལམ་དང་པོ་བརྒྱད་པོ་ཅེས་པའི་ཚིག་གི་ནུས་པས་དེའི་རྣམ་གྲོལ་ལམ་དགུ་
པའང་བཞག་དགོས་པས་དེ་ཡང་སློབ་པའི་དབང་དུ་བྱས་པར་འགྱུར་བ་དང་། སློབ་པ་
སྦྱོང་བའི་གྲོལ་བ་ལ། །ཞེས་སོགས་རྐང་པ་གཉིས་ཀྱིས་སློབ་པ་དབང་པོ་སྦྱོང་བའི་རྣམ་
གྲོལ་ལམ་ལ་ཤེས་པ་དྲུག་གམ་བདུན་ཐོབ་པ་མ་གཏོགས་བརྒྱད་ཐོབ་པ་མ་གསུངས་པ་
དང་འགལ་བར་ཡང་འགྱུར་རོ། །གཞན་ཡང་སློབ་པའི་དབང་དུ་བྱས་པའི་མི་གཡོ་བ་
རྟོགས་པར་བྱེད་པའི་རྣམ་གྲོལ་ལམ་དང་པོ་བརྒྱད་པོ་མེད་པར་ཐལ། མཆིམས་མཛོད་
ལས༑ ‘“ མི་གཡོ་བ་རྟོགས་པར་བྱེད་པའི་སྦྱོར་བ་དང་རྣམ་པར་གྲོལ་བ་དང་ཁྱད་པར་
ཅན་གྱི་ལམ་རྣམས་ལ་དུས་ཀྱི་རྣམ་གྲོལ་གྱིས་མི་སྐྱེ་བ་ཤེས་པ་མ་གཏོགས་པ་དགུ་དང༌།
མི་གཡོ་བས་བཅུ་པོ་ཐམས་ཅད་འཐོབ་བོ།།’’ཞེས་ཤེས་པ་དགུ་ཐོབ་པར་གསུངས་པའི་
རྣམ་གྲོལ་ལམ་ལ་མི་གཡོ་བ་རྟོགས་པར་བྱེད་པའི་རྣམ་གྲོལ་ལམ་དང་པོ་བརྒྱད་པོ་བཞག་
དགོས་པའི་ཕྱིར་དང༌། འདིའི་ཐད་ཀྱི་རང་འགྲེལ་ལས་ཀྱང་། ‘“ མི་སློབ་པའི་མངོན་
པར་ཤེས་པ་ལ་སོགས་པའི་སྦྱོར་བ་དང༌། རྣམ་པར་གྲོལ་བ་དང༌། ཁྱད་པར་ཅན་གྱི་
ལམ་རྣམས་ལ་ཤེས་པ་དགའམ་བཅུ་འཐོབ་བོ།། ”ཞེས་གསུངས་པའི་ཕྱིར། ཅི་སྟེ་རང་
འགྲེལ་དང་མཆིམས་མཛོད་ལས་སློབ་པའི་དབང་དུ་བྱས་པར་གསུངས་པ་ཡི་གེ་མ་དག་
པར་བརྗོད་སྲོལ་ཞིག་ཡོད་པ་ལྟར་དེ་ལྟར་དུ་འདོད་ན་ནི། སྔར་བཤད་པའི་ལྷག་མ་མི་

223
གནས་བདུན་པ
གཡོ་བ་རྟོགས་པར་བྱེད་པའི་རྣམ་གྲོལ་ལམ་དང་པོ་བརྒྱད་ཀྱིས་མི་སྐྱེ་བ་ཤེས་པ་མ་གཏོགས་
ཤེས་པ་དགུ་ཐོབ་པར་འགྱུར་བས། བཤད་པའི་ལྷག་མ་ལ་བརྒྱད་འཐོབ། །ཅེས་པ་དང་
འགལ་བར་དོགས་པས་ལེགས་པར་བརྟག་དགོས་སོ། །མཛོད་འགྲེལ་ཐར་ལམ་གསལ་
བྱེད་ལས་ནི་སྔར་བཤད་པའི་ལྷག་མར། མི་གཡོ་བ་རྟོགས་པར་བྱེད་པའི་རྣམ་གྲོལ་ལམ་
དང་པོ་བརྒྱད་དེ་བཞག་མེད་དོ། ། མི་གཡོ་བ་རྟོགས་པར་བྱེད་པའི་རྣམ་གྲོལ་ལམ་དགུ་
པ་ནི་མི་སློབ་ལམ་ཡིན་ཏེ། དེར་འཕོ་གྲོལ་བའི་ཐ་མ་ལའང༌། །ཞེས་དེས་ཤེས་པ་བཅུ་
ཀ་ཐོབ་པར་གསུངས་པའི་ཕྱིར། མི་གཡོ་བར་འཕོ་བའི་རྣམ་གྲོལ་ལམ་དགུ་པ་ལ་ཀུན་
རྫོབ་ཤེས་པ་ཐོབ་པ་ནི་དབང་པོ་འཕོ་སྟོབས་ཀྱིས་ཐོབ་པ་མིན་ཡང་དགྲ་བཅོམ་པ་དབང་
རྟུལ་གྱིས་ཟད་པ་ཤེས་པ་ཐོབ་པ་ན་ཀུན་རྫོབ་ཤེས་པ་ཐོབ་པ་དང་ཐོབ་ཚུལ་མཚུངས་པ་
ཡིན་ནོ། །(འདིར་རང་འགྲེལ་ལས། ““ ལྷག་མ་ཡང་གང་ཞིག་ཅེ་ན འདོད་པའི་ཁམས་ལས་འདོད་ཆགས་
དང་བྲལ་བའི་རྣམ་པར་གྲོལ་བའི་ལམ་དགུ་པ་དང༌། ས་བདུན་ལས་འདོད་ཆགས་དང་བྲལ་བ་དང་། མངོན་པར་ཤེས་
པ་ལས་སྤེལ་མར་སྒོམ་པ་དག་གི་རྣམ་པར་གྲོལ་བའི་ལམ་རྣམས་དང༌། མི་གཡོ་བ་རྟོགས་པར་བྱེད་པའི་རྣམ་པར་གྲོལ་
བའི་ལམ་བརྒྱད་དང༌། འདོད་ཆགས་དང་བྲལ་བའི་སྦྱོར་བ་དང་། ཁྱད་པར་ཅན་གྱི་ལམ་ཐམས་ཅད་དེ། དེ་དག་ཐམས་
ཅད་ལ་ནི་ཟད་པ་དང༌། མི་སྐྱེ་བ་ཤེས་པ་མ་ལགས་པ་ཤེས་པ་བརྒྱད་མ་འོངས་པ་འཐོབ་སྟེ། སློབ་པའི་ནི་དེ་ལྟ་བུ་ཡིན་
ནོ༑༑ ”ཞེས་དང་། འདིའི་ཐད་ཀྱི་འགྲེལ་བཤད་དོན་གསལ་ལས། “དེ་བཞིན་དུ་གང་ཞིག་མི་གཡོ་བ་ཉིད་དུ་འཕོ་བ་
དེའི་རྣམ་པར་གྲོལ་བའི་ལམ་ཐ་མ་ལ་ཡང་བཅུ་འཐོབ་བོ་ཞེས་འབྱུང་བའི་ཕྱིར་རྣམ་པར་གྲོལ་བའི་ལམ་བརྒྱད་ཀྱང་ལྷག་
མ་ཡིན་ནོ། །འདོད་ཆགས་དང་བྲལ་བ་ཕྱིར་མི་འོང་བའི་སྦྱོར་བ་དང་ཁྱད་པར་ཅན་གྱི་ལམ་ཐམས་ཅད་ཀྱང་ལྷག་མ་ཡིན་
ཏེ༑ དེ་དག་གི་ཐོབ་པ་མ་སྨོས་པའི་ཕྱིར་རོ། །སློབ་པའི་ནི་དེ་ལྟ་བུ་ཡིན་ནོ་ཞེས་བྱ་བ་ནི་བཤད་པའི་ལྷག་མ་ལ་བརྒྱད་
འཐོབ་ཅེས་གང་བསྟན་པ་ཡིན་ནོ།།”ཞེས་དང་། ཡང་འདིའི་ཐད་ཀྱི་འགྲེལ་བཤད་མཚན་ཉིད་ཀྱི་རྗེས་འབྲང་ལས། “

224མཛུབ་ཁྲིད།
དེ་བཞིན་དུ་མི་གཡོ་བ་རྟོགས་པར་བྱེད་པའི་རྣམ་པར་གྲོལ་བའི་ལམ་བརྒྱད་ལྷག་མ་ཡིན་ནོ།།’”ཞེས་དང་། ‘“ཤེས་པ་
བརྒྱད་མ་འོངས་པ་འཐོབ་པས་འཐོབ་སྟེ་ཞེས་བྱ་བ་ནི་རྒྱས་པར་འབྱུང་ངོ་སློབ་པའི་ནི་དེ་ལྟ་བུ་ཡིན་ནོ་ཞེས་བྱ་བ་ལ་ཅི་
ཞིག་ཅེ་ན ཟད་པ་དང་མི་སྐྱེ་བ་ཤེས་པ་མ་གཏོགས་པ་གཞན་ཤེས་པ་བརྒྱད་འཐོབ་བོ་ཞེས་བྱ་བའོ།། ”ཞེས་གསུངས།)
འདིར་མཆིམས་མཛོད་ལས། ‘‘ མི་སློབ་པ་ནི་མངོན་པར་ཤེས་པ་དང་སྤེལ་མ་སྒོམ་པ་
དང་མི་གཡོ་བ་རྟོགས་པར་བྱེད་པའི་བར་ཆད་མེད་པའི་ལམ་ལ་དུས་ཀྱི་རྣམ་གྲོལ་ཡིན་
ན་ཕ་རོལ་སེམས་ཤེས་དང་མི་སྐྱེ་བ་ཤེས་པ་མ་གཏོགས་པ་བརྒྱད་འཐོབ་ལ།’’ ཞེས་
མི་སློབ་པའི་མི་གཡོ་བ་རྟོགས་པར་བྱེད་པའི་བར་ཆད་མེད་ལམ་གྱིས་ཀུན་རྫོབ་ཤེས་པ་
ཐོབ་པར་གསུངས་པ་དང་། མི་གཡོ་འཐོབ་དང་སྤེལ་བསྒོམ་པའི །ཞེས་པའི་ཐད་ཀྱི་
མཆིམས་མཛོད་ལས། “རབ་ཏུ་རྟོགས་པའི་སྐལ་བ་ཅན་ཞིག་མི་གཡོ་བ་འཐོབ་པར་
བྱེད་པའི་བར་ཆད་མེད་པའི་ལམ་ལའང་ཆོས་ཤེས་རྗེས་ཤེས་དང་བདེན་པ་བཞི་ཤེས་དང་
ཟད་ཤེས་དང་བདུན་འཐོབ’” ཞེས་དེས་ཀུན་རྫོབ་ཤེས་པ་མ་ཐོབ་པར་གསུངས་པ་དང་
འགལ་བ་ལྟ་བུར་སྣང་ཞིང་། གཞན་ཡང་ལུང་དེའི་མཇུག་ཐོགས་སུ། “ཀུན་རྫོབ་
ཤེས་པ་ཟག་བཅས་ཡིན་པས་དབང་པོ་རྟུལ་པོ་དང་སྲིད་རྩེའི་གཉེན་པོ་མ་ཡིན་པ་དང་།
ཤེས་པ་གཞན་གཉིས་རྣམ་གྲོལ་གྱི་ལམ་ཡིན་པའི་ཕྱིར་རོ།།’”ཞེས་དེས་ཀུན་རྫོབ་ཤེས་
པ་མ་ཐོབ་པའི་རྒྱུ་མཚན་གསུངས་པ་མི་སློབ་པའི་མི་གཡོ་བ་རྟོགས་པར་བྱེད་པའི་བར་
ཆད་མེད་ལམ་ལའང་ཚང་ངོ་སྙམ་སྟེ་དཔྱད་པར་བྱའོ། །གོང་དུ་གནས་གཉིས་པར།
ལུང་བསྟན་མིན་ཐོབ་ལྷན་ཅིག་སྐྱེ། །མངོན་ཤེས་སྤྲུལ་པ་མ་གཏོགས་པ། །ཞེས་ལུང་
མ་བསྟན་གྱི་མངོན་ཤེས་དང་སྤྲུལ་སེམས་ལ་མ་འོངས་པ་ཐོབ་པ་ཡོད་པར་གསུངས་པ་
དང་༑ འདིར་མཆིམས་མཛོད་ལས། ‘“ མིག་དང་རྣ་བའི་མངོན་ཤེས་ནི། །ལུང་དུ་

225
གནས་བདུན་པ།
མ་བསྟན་ཞེས་འབྱུང་བས་ལྷའི་མིག་དང་རྣ་བའི་མངོན་ཤེས་གཉིས་ཀྱིས་ནི་རྣམ་གྲོལ་གྱི་
ལམ་ཡང་ལུང་མ་བསྟན་( ཡིན་ལ་ལུང་མ་བསྟན་) ལ་ནི་མ་འོངས་པ་འཐོབ་པ་མེད་
དོ༑༑ ”ཞེས་པའི་ལུང་གོང་འོག་གཉིས་ཀྱི་དོན་འགལ་འདུ་ལྟ་བུར་ཡོད་པས་གཞུང་གི་
དགོངས་པ་ཇི་ཡིན་དཔྱད་དགོས་སོ། །ཟད་པ་ཤེས་ལ་ཟག་བཅས་ཀྱང་། །ཞེས་པའི་
ཀྱང་སྒྲས་ཟག་མེད་དུ་མ་ཟད་ཅེས་པ་ཡིན་པས་སྔོན་རྙེད་ཟིན་པའི་ཟག་མེད་ཀྱི་ལམ་ཀུན་
ཟད་པ་ཤེས་པའི་ཚེ་བཏང་བས་དེའི་ཚེ་གསར་དུ་རྙེད་པ་མིན་ལ། གང་ལས་ཆགས་བྲལ་
བྱ་ཕྱིར་གང༌། །ཞེས་པའི་ཐད་ཀྱི་མཆིམས་མཛོད་ལས་ཟག་བཅས་ཟག་མེད་ཀྱི་ལམ་
གང་ལ་ས་དུ་པའི་ཤེས་པ་འཐོབ་པ་དཔྱད་པའང་གསར་ཐོབ་ཀྱི་དབང་དུ་བྱས་པ་ཡིན་ནོ།།
གསུམ་པ་དེ་དག་གི་ཡོན་ཏན་བཤད་པ་ལ། སངས་རྒྱས་ཀྱི་ཡོན་ཏན་ཐུན་མོང་
མ་ཡིན་པ་དང་ཐུན་མོང་གཉིས་ལས་དང་པོ་ལའང་( མདོར་བསྟན། རྒྱས་པར་བཤད་
པ༑ མཉམ་མི་མཉམ་གྱིས་མཇུག་བསྡུ་བ་དང་།) གསུམ་ལས་མདོར་བསྟན་པ་ནི། སངས་
རྒྱས་ཆོས་ནི་མ་འདྲེས་པ། །སྟོབས་ལ་སོགས་པ་བཅོ་བརྒྱད་དོ། །ཞེས་བྱུང༌། རྒྱས་
པར་བཤད་པ་ལ་( སྟོབས་བཅུ་བཤད་པ། མི་འཇིགས་པ་བཤད་པ། དྲན་པ་ཉེ་བར་
བཞག་པ་གསུམ་བསྟན་པ། ཐུགས་རྗེ་ཆེན་པོ་བཤད་པ་དང་།)བཞི། དེ་དག་འཆད་
པ་ལ། གནས་དང་གནས་མིན་ཤེས་པ་བཅུ། །ལས་འབྲས་ལ་བརྒྱད་བསམ་གཏན་སོགས།།
དབང་པོ་མོས་དང་ཁམས་ལ་ནི། །དག་འོ་ལམ་དག་ལ་བཅུ་འམ། །གཉིས་ནི་ཀུན་རྫོབ་
ཤེས་པ་ཡིན། །ཟད་པ་དྲུག་གམ་བཅུ་ཡིན་ནོ། །སྔོན་གནས་འཆི་འཕོ་སྐྱེ་བའི་སྟོབས།།
བསམ་གཏན་དག་ན་ལྷག་མ་ནི། །ས་རྣམས་ཀུན་ན་ཅི་ཡི་ཕྱིར། །འདིའི་སྟོབས་གང་
ཕྱིར་ཐོགས་མི་མངའ། །སྐུ་ལ་སྲེད་མེད་བུ་ཡི་སྟོབས། །གཞན་དག་ཚིགས་ན་གླང་

226མཛུབ་ཁྲིད།
ཆེན་སོགས། །བདུན་བཅུས་བླགས་པའི་སྟོབས་ཡིན་ནོ། །དེ་ནི་རེག་བྱའི་སྐྱེ་མཆེད་
དོ༑ ༑མི་འཇིགས་པ་ནི་རྣམ་པ་བཞི། །ཇི་ལྟར་སྟོབས་ནི་དང་པོ་དང་། །བཅུ་པ་གཉིས་
པ་བདུན་པ་བཞིན། །དྲན་དང་ཤེས་བཞིན་བདག་ཉིད་གསུམ། །ཐུགས་རྗེ་ཆེན་པོ་ཀུན་
རྫོབ་བློ། །ཚོགས་དང་རྣམ་པ་སྤྱོད་ཡུལ་དང༌། །མཉམ་པའི་ཕྱིར་དང་ཆེས་ཆེའི་ཕྱིར།།
ཐ་དད་བྱ་བ་རྣམ་པ་བརྒྱད། །ཅེས་པའི་བར་ཤོ་ལོ་ཀ་ལྔ་དང་ཕྱེད་བྱུང། སྔོན་གནས་
རྗེས་དྲན་གྱི་སྟོབས་དང་འཆི་འཕོ་བ་དང་སྐྱེ་བ་མཁྱེན་པའི་སྟོབས་གཉིས་ནི་ཀུན་རྫོབ་ཤེས་
པ་ཁོ་ན་ཡིན་པས་དེ་དག་ཟག་བཅས་ཡིན་ལ། དེ་གཉིས་ལ་ཕ་རོལ་སེམས་ཤེས་མེད་
པ་ནི། ཕ་རོལ་སེམས་ཤེས་ལ་ད་ལྟ་བ་ཁོ་ན་ལ་དམིགས་དགོས་ཤིང་དེ་གཉིས་ནི་རིམ་
པ་ལྟར་འདས་པ་དང་མ་འོངས་པ་ལ་དམིགས་པ་ཡིན་ནོ། །སྟོབས་བཅུ་པོ་ཀུན་དམིགས་
ཐོགས་ཡིན་པས་འགོག་བདེན་འབའ་ཞིག་མཁྱེན་པའི་ཟད་པ་མཁྱེན་པའི་སྟོབས་ཀྱིས་ཟད་
པ་ལས་གཞན་གང་ཡང་མཁྱེན་པར་མི་འདོད་ལ། སྔོན་གནས་འཆི་འཕོ་སྐྱེ་བའི་སྟོབས།།
བསམ་གཏན་དག་ན། ཞེས་གསུངས་པ་ལས་ན་སྔོན་གནས་རྗེས་དྲན་གྱི་སྟོབས་དང་
འཆི་འཕོ་བ་དང་སྐྱེ་བ་མཁྱེན་པའི་སྟོབས་ནི་བསམ་གཏན་གྱི་དངོས་གཞི་བཞི་པོ་ཅི་རིགས་
པ་ཁོ་ན་ལ་བརྟེན་པ་ཡིན་ནོ། །འདིར་ཅུང་ཟད་དཔྱད་ན། སྔོན་གནས་རྗེས་དྲན་གྱི་
སྟོབས་ལ་བསམ་གཏན་གྱི་དངོས་གཞི་ཡིན་མི་དགོས་པར་ཐལ། བསམ་གཏན་གྱི་དངོས་
གཞི་མ་ཐོབ་པའི་བྱང་སེམས་ངེས་གནས་ཀྱི་རྒྱུད་ལ་ཚེ་རབས་དྲན་པའི་སྔོན་གནས་རྗེས་
དྲན་ཡོད་པ་གང་ཞིག དེ་ཡོད་ན་སངས་རྒྱས་འཕགས་པའི་རྒྱུད་ལ་འདོད་པའི་སས་བསྡུས་
ཀྱི་སྔོན་གནས་རྗེས་དྲན་དེ་ལས་བཟང་བ་ཡོད་དགོས་པའི་ཕྱིར། གཞན་ཡང་། དབང་
པོ་མཆོག་དང་མཆོག་མིན་པ་དང་མོས་པ་སྣ་ཚོགས་པ་དང་ཁམས་སྣ་ཚོགས་མཁྱེན་པའི་

227
གནས་བདུན་པ།
སྟོབས་ལའང་གཞན་སེམས་ཤེས་པའི་མངོན་ཤེས་ཡིན་དགོས་པར་ཐལ། སྔོན་གནས་
རྗེས་དྲན་གྱི་སྟོབས་དང་འཆི་འཕོ་བ་དང་སྐྱེ་བ་མཁྱེན་པའི་སྟོབས་ལ་བསམ་གཏན་གྱི་དངོས་
གཞི་ཡིན་དགོས་པ་གང་ཞིག མཚུངས་པའི་ཕྱིར། འདོད་མི་ནུས་ཏེ། གནས་འདིར།
གཞན་ཡིད་ཤེས་པ་བསམ་གཏན་བཞི། །ཞེས་དང༌། ལྔ་ནི་བསམ་གཏན་བཞི་དག་ན།།
ཞེས་གཞན་སེམས་ཤེས་པའི་མངོན་ཤེས་ལ་བསམ་གཏན་གྱི་དངོས་གཞི་ཡིན་དགོས་པ་
གསུངས་པའི་ཕྱིར། ཞེས་པ་དང༌། དེ་བཞིན་དུ་གནས་དང་གནས་མིན་མཁྱེན་པའི་
སྟོབས་དང༌། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་དང༌། ལས་དང་རྣམ་
སྨིན་སྣ་ཚོགས་མཁྱེན་པའི་སྟོབས་ལའང་ཤེས་པ་ཇི་ཙམ་འཇོག་པའི་ཚུལ་ལ་བརྟག་པར་
བྱའོ༑ ༑ལྷག་མ་ནི། །ས་རྣམས་ཀུན་ལ། ཞེས་སྔོན་གནས་རྗེས་དྲན་གྱི་སྟོབས་དང་
འཆི་འཕོ་བ་དང་སྐྱེ་བ་མཁྱེན་པའི་སྟོབས་གཉིས་ཀྱི་ལྷག་མ་སྟོབས་བརྒྱད་པོ་དེ་རྣམས་
ཉེར་བསྡོགས་ཕྱི་མ་བདུན་མ་གཏོགས་པ་ས་ཀུན་ན་ཡོད་པར་གསུངས་པ་ལ། ཁོ་ན་རེ།
བསམ་གཏན་སོགས་མཁྱེན་པའི་སྟོབས་ལ་འདོད་པའི་སས་བསྡུས་པའང་ཡོད་པ་ནི།
སངས་རྒྱས་འཕགས་པའི་རྒྱུད་ཀྱི་མཁྱེན་པ་ཡིན་པས་མཁྱེན་པའི་མཐུ་གཞན་དང་མི་འདྲ་
བས་ཡིན་ཞེ་ན། སྔོན་གནས་རྗེས་དྲན་གྱི་སྟོབས་དང་འཆི་འཕོ་བ་དང་སྐྱེ་བ་མཁྱེན་པའི་
སྟོབས་ལའང་འདོད་པའི་སས་བསྡུས་ཡོད་པ་མགོ་སྙོམས་ཀྱི་རིགས་པས་འཕུལ་ན་ལན་
ཇི་ལྟར་ཐོབ་བསམ་པར་བྱ་དགོས་སོ། །སངས་རྒྱས་ལ་མངའ་བའི་གནས་དང་གནས་
མིན་ཤེས་པ་སོགས་བཅུ་པོ་སྟོབས་ཡིན་ཏེ། སངས་རྒྱས་ཀྱི་མཁྱེན་པ་ཤེས་བྱ་ཐམས་
ཅད་ལ་ཐོགས་པ་མི་མངའ་བར་འཇུག་པའི་ཕྱིར། ཁོ་ན་རེ། དེ་ལྟ་ན། སངས་རྒྱས་
ཀྱི་མཁྱེན་རྒྱ་དང་ཤེས་བྱ་ཁྱབ་ཚད་མཉམ་པར་འདོད་དགོས་པས། ཤེས་བྱ་ལ་ཟད་མཐའ་

228མཛུབ་ཁྲིད།
ཡོད་པར་ཐལ། སངས་རྒྱས་ཀྱི་མཁྱེན་རྒྱ་གང་དུ་ཟད་པ་དེར་ཤེས་བྱའི་མཐའ་ཟད་པ་
ཡིན་པའི་ཕྱིར། འོན་ཏེ་སངས་རྒྱས་ཀྱི་མཁྱེན་རྒྱ་ལ་མཐའ་མེད་ཅེ་ན། སངས་རྒྱས་
ཀྱིས་ཆོས་ཐམས་ཅད་མཁྱེན་མི་ཐུབ་པར་ཐལ། ཇི་ཙམ་མཁྱེན་ཀྱང་མཁྱེན་དགོས་རྒྱུའི་
ཤེས་བྱ་ལ་མཐའ་མེད་པའི་ཕྱིར། ཞེས་པའི་ཚུལ་གྱིས་བརྟག་པ་ལ་བྱེ་བྲག་སྨྲ་བའི་ལུགས་
ལ་ལན་ཇི་ལྟར་འདེབས་བསམ་པར་བྱ་ལ། འདིར་སངས་རྒྱས་ཀྱི་མཁྱེན་པས་ཤེས་བྱ་
ཐམས་ཅད་ལ་ཆགས་ཐོགས་མེད་པར་འཇུག་པར་འདོད་ཅིང་གྲུབ་མཐའ་གོང་མ་པས་
ནི་སངས་རྒྱས་ཀྱི་མཁྱེན་པའི་སྐད་ཅིག་གཅིག་གིས་ཀྱང་ཤེས་བྱ་ཐམས་ཅད་མངོན་སུམ་
དུ་མཁྱེན་པར་བཞེད་དོ། །སྙིང་རྗེ་དང་ཐུགས་རྗེ་ཆེན་པོ་གཉིས་ཁྱད་པར་བརྒྱད་ཀྱིས་
ཕྱེ་བར་རྩ་བ་དང་རང་འགྲེལ་དང་མཆིམས་མཛོད་ལས་གསུངས་ཤིང། ཐུགས་རྗེ་ཆེན་
པོ་དང་ཁྱད་པར་ཕྱེ་བའི་སྙིང་རྗེ་ཡང་སྙིང་རྗེ་ཚད་མེད་ལ་བྱའམ་སྙམ་སྟེ། ཁྱད་པར་
འབྱེད་གཞི་སྙིང་རྗེ་དེ་འདོད་པ་ལས་འདོད་ཆགས་དང་བྲལ་བས་ཐོབ་པ་དང་བསམ་གཏན་
བཞི་པོ་ཅི་རིགས་ཀྱི་ས་པ་ཡིན་པ་དང་། འདོད་པའི་ཁམས་ཀྱི་སེམས་ཅན་ཁོ་ན་ལ་དམིགས་
པ་དང་སྡུག་བསྔལ་གྱི་སྡུག་བསྔལ་ལས་བྲལ་འདོད་ཙམ་ཡིན་པར་རང་འགྲེལ་དང་
མཆིམས་མཛོད་ལས་གསུངས་པའི་ཕྱིར། གཞན་ཡང༌། ཐ་དད་བྱ་བ་རྣམ་པ་བརྒྱད།།
ཅེས་པའི་ཁྱད་པར་བརྒྱད་པོ་དེ་སྙིང་རྗེ་ཆེན་པོ་དང་ཐུགས་རྗེ་ཆེན་པོའི་ཁྱད་པར་མིན་པར་
ཐལ༑ སྙིང་རྗེ་ཆེན་པོ་ལ་འདོད་པ་ལས་འདོད་ཆགས་དང་བྲལ་བས་ཐོབ་པ་དང་བསམ་
གཏན་གྱི་ས་པ་ཡིན་མི་དགོས་པའི་ཕྱིར། (འོན་ཀྱང་མཛོད་ཤེས་བྱ་རབ་གསལ་དང་མཛོད་ཊཱིཀ་ཐར་
ལམ་གསལ་བྱེད་དང་ཀུན་མཁྱེན་མཇམ་དབྱངས་བཞད་པའི་མཛོད་འགྲེལ་རྣམས་ལས་སྙིང་རྗེ་ཆེན་པོ་དང་ཐུགས་རྗེ་ཆེན་
པོའི་ཁྱད་པར་དུ་གསུངས་) གསུམ་པ་མཉམ་མི་མཉམ་གྱིས་མཇུག་བསྡུ་བ་ནི། སངས་

229
གནས་བདུན་པ
རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས། །མཉམ་པ་ཉིད་
དེ་སྐུ་ཚེ་དང༌། །རིགས་དང་སྐུ་བོང་ཚོད་ཀྱིས་མིན །ཞེས་བྱུང༌། འདིར་མཆིམས་
མཛོད་ལས། རྒྱུ་དང་འབྲས་བུ་ཕན་འདོགས་པ། །གསུམ་པོ་རེ་རེའང་བཞི་བཞི་སྟེ།།
ཚོགས་ཀུན་ཡུན་རིང་བར་ཆད་མེད། །གུས་བྱས་གོམས་པ་བཞི་ནི་རྒྱུ། །ཡེ་ཤེས་དང་
ནི་སྤངས་པ་དང༌། །མཐུ་དང་གཟུགས་སྐུ་ཕུན་ཚོགས་པ། །རྣམ་བཞི་འབྲས་བུ་དེ་དག་
ཀྱང་༑ ༑རྣམ་པ་བཞི་བཞིར་ཤེས་བྱ་སྟེ། །མ་བསྟན་མཁྱེན་དང་ཐམས་ཅད་མཁྱེན།།
རྣམ་ཀུན་མ་འབད་མཁྱེན་པ་བཞི། །ཡེ་ཤེས་ཕུན་ཚོགས་ཉོན་མོངས་ཀུན། །གཏན་དུ་
སྤངས་དང་བག་ཆགས་བཅས། །ཏིང་འཛིན་སྙོམས་འཇུག་སྒྲིབ་ཀུན་སྤངས། །རྣམ་
བཞི་སྤངས་པ་ཕུན་ཚོགས་སོ། །ཕྱིའི་ཡུལ་སྤྲུལ་བསྒྱུར་བྱིན་རླབས་པ། །ཡུལ་ལ་མངའ་
བརྙེས་སྟོང་བྱིན་རློབ། །ཚེ་ལའོ་ཐོགས་བཅས་ཐོགས་མེད་དང༌། །རིང་ལ་མྱུར་གཤེགས་
ཆུང་ངུར་ནི། །མང་འཇུག་སྤྱོད་ལམ་མངའ་བརྙེས་པའོ། །ཡ་མཚན་ནར་མ་སྣ་ཚོགས་
པ༑ ༑སྟོན་ལ་མངའ་བརྙེས་རྣམ་པ་བཞི། །རྒྱལ་བའི་མཐུ་ནི་ཕུན་ཚོགས་པའོ། །མཚན་
དང་དཔེ་བྱད་སྟོབས་དང་ནི། །སྐུ་གདུང་རིང་བསྲེལ་རྡོ་རྗེ་ལྟར། །སྲ་བ་གང་ཡིན་སངས་
རྒྱས་ཀྱི། །གཟུགས་སྐུ་ཕུན་ཚོགས་རྣམ་བཞི་འོ། །དམྱལ་བ་ཡི་དྭགས་དུད་འགྲོ་དང༌།།
འཁོར་བའི་སྡུག་བསྔལ་དག་ལས་ནི། །གཏན་དུ་ཐར་མཛད་རྣམ་པ་བཞི། །ཕན་འདོགས་
པ་དེ་རྣམ་གཅིག་ཏུ། །བདེ་འགྲོ་དང་ནི་ཐེག་གསུམ་འགོད། །བཞི་ཡིན་འགྲོ་བའི་བླ་
མ་དེའི། །ཡོན་ཏན་རྒྱ་མཚོ་དཔག་མེད་ཕྱིར། །རབ་ཏུ་དབྱེ་ན་མཐའ་ཡས་མོད། །ཆེ་
བའི་བདག་ཉིད་མདོར་བསྡུས་པའོ། །ཞེས་བྱང་བ་སངས་རྒྱས་ཀྱི་ཡོན་ཏན་ཕུན་ཚོགས་
ཉེར་བཞི་རང་འགྲེལ་ལས་གསུངས་པ་སྡོམ་དུ་བཀོད་པའོ །ཡེ་ཤེས་ཕུན་ཚོགས་ལ་མ་

230
མཛུབ་ཁྲིད།
ལུས་པ་མཁྱེན་པ་དང་དུས་ཀུན་ཏུ་མཁྱེན་པ་ཡིན་དགོས་མིན་གནས་དང་པོར་སེམས་དང་
སེམས་བྱུང་རྣམས་དམིགས་ཐོགས་སུ་གསུངས་པ་དང་གུང་བསྒྲིགས་ཏེ་བརྟག་པར་བྱའོ།།
གཉིས་པ་( སངས་རྒྱས་ཀྱི་) ཐུན་མོང་གི་ཡོན་ཏན་ལའང་གཉིས་ལས་མདོར་
བསྟན་པ་ནི། ཆོས་གཞན་སློབ་དང་ཐུན་མོང་ཡིན། །ཁ་ཅིག་སོ་སོའི་སྐྱེ་བོ་དང་། །ཉོན་
མོངས་མེད་དང་སྨོན་ནས་ཤེས། །སོ་སོ་ཡང་དག་རིག་མངོན་སོགས། །ཞེས་བྱུང༌།
འདིར་སངས་རྒྱས་ཀྱི་ཐུན་མོང་བའི་ཡོན་ཏན་ང་གསུམ་དང་གོང་དུ་ཐུན་མོང་མིན་པའི་
ཡོན་ཏན་བཅོ་བརྒྱད་དེ་སངས་རྒྱས་ཀྱི་ཡོན་ཏན་དོན་གཅིག་གསུངས།།
གཉིས་པ་( སངས་རྒྱས་ཀྱི་ཐུན་མོང་གི་ཡོན་ཏན་) རྒྱས་པར་བཤད་པ་ལ་གཉིས་
ལས་འཕགས་པ་ཁོ་ན་དང་ཐུན་མོང་བ་ཉོན་མོངས་པ་མེད་པ་ལ་སོགས་པ་བཤད་པ་ལ།
(ཉོན་མོངས་མེད་པ། སྨོན་གནས་ཤེས་པ སོ་སོ་ཡང་དག་པ་རིག་པ་བཞི་དང་)གསུམ།?
དེ་དག་འཆད་པ་ལ། ཉོན་མོངས་མེད་པ་ཀུན་རྫོབ་ཤེས། །བསམ་གཏན་མཐའ་ན་མི་
གཡོའི་ཆོས། །མིས་སྐྱེས་ཉོན་མོངས་འདོད་གཏོགས་པ། །མ་སྐྱེས་གཞིར་བཅས་སྤྱོད་
ཡུལ་ཅན། །སྨོན་གནས་ཤེས་པའང་དེ་བཞིན་ནོ། །དེ་ཡི་དམིགས་པ་ཐམས་ཅད་དོ།།
དེ་བཞིན་ཆོས་དོན་ངེས་ཚིག་དང༌། །སྤོབས་པ་སོ་སོ་ཡང་དག་རིག །གསུམ་ནི་གོ་རིམ་
བཞིན་མིང་དང༌། །དོན་དང་ངག་ལ་ཐོགས་མེད་ཤེས། །བཞི་པ་རིགས་པ་ཐགས་ཐོགས་
མེད༑ ༑མངོན་བརྗོད་ལམ་ལ་དབང་ཉིད་ལ། །དེ་ཡི་དམིགས་པ་ངག་དང་ལམ། །ཤེས་
པ་དགུ་འོ་ས་ཐམས་ཅད། །ཡང་དག་དོན་རིག་བཅུ་འམ་དྲུག །དེ་ནི་ཀུན་ན་གཞན་
ཀུན་རྫོབ། །ཆོས་རིག་འདོད་དང་བསམ་གཏན་ན། །ངག་ནི་འདོད་དང་དང་པོ་ན། །མ་
ཚང་བར་ནི་དེ་ཐོབ་མེད། །དྲུག་པོ་དེ་དག་རབ་མཐའ་བས། །དེ་ནི་རྣམ་དྲུག་བསམ་

231
གནས་བདུན་པ།
གཏན་མཐའ། །དེ་ནི་ས་ཀུན་གྱིས་མཐུན་བྱས། །འཕེལ་བའི་རབ་ཏུ་ཕྱིན་པ་ཡིན། །སངས་
རྒྱས་ལས་གཞན་སྦྱོར་ལས་སྐྱེས། །ཞེས་པའི་བར་ཤོ་ལོ་ཀ་དྲུག་བྱུང༌། ཉོན་མོངས་
མེད་པའི་ཏིང་ངེ་འཛིན་གྱི་དམིགས་པ་འདོད་པའི་སས་བསྡུས་ཀྱི་ཉོན་མོངས་གཞི་དང་
བཅས་པ་རྣམས་མ་འོངས་པ་ཡིན་དགོས་པ་ནི་ཉོན་མོངས་གཞི་བཅས་འདས་པ་དང་ད་
ལྟ་བ་དེས་འགོག་མི་ནུས་པས་ཡིན་ལ། ཆོས་སོ་སོ་ཡང་དག་པར་རིག་པ་ནི་མིང་ཚིག་
ཡི་གེའི་ཚོགས་རིག་པ་ཡིན་ཞིང་ཆོས་སོ་སོ་ཡང་དག་པར་རིག་པ་ཞེས་པའི་ཆོས་མིང་
ཚིག་ཡི་གེའི་ཚོགས་ལ་འཇོག་ལ། མིང་ཚིག་ཡི་གེའི་ཚོགས་ཀྱང་རྟོག་པའི་སྣང་ཡུལ་
ལྡན་མིན་འདུ་བྱེད་དུ་འདོད་པ་ཡིན་ནོ། །དེས་ན་རྗོད་བྱེད་ཀྱི་སྒྲ་ནི་མིང་ཚིག་ཡི་གེའི་
ཚོགས་ལ་འཇུག་པ་དང་མིང་ཚིག་ཡི་གེའི་ཚོགས་ནི་དོན་གྱི་མཚན་མ་ལ་འཇུག་པ་དང་
དོན་གྱི་མཚན་མ་དོན་ལ་འཇུག་ཅེས་བྱེ་སྨྲ་འདོད་དོ། །ཆོས་རིག་འདོད་དང་བསམ་གཏན་
ན༑ ༑ཞེས་ཆོས་སོ་སོ་ཡང་དག་པར་རིག་པ་འདོད་པ་དང་བསམ་གཏན་བཞི་པོ་དག་
སྟེ་ས་ལྔ་ན་ཡོད་པར་གསུངས་ཤིང་། ཡང་། ངག་ནི་འདོད་དང་དང་པོ་ན། །ཞེས་
ངེས་ཚིག་སོ་སོ་ཡང་དག་པར་རིག་པ་འདོད་པ་དང་བསམ་གཏན་དང་པོ་ཁོ་ན་ན་ཡོད་
པར་གསུངས་ལ། དེའི་རྒྱུ་མཚན་དུ་ངག་ནི་རྟོག་པས་ཀུན་ནས་བསླང་བའི་བདག་ཉིད་
ཡིན་ན་བསམ་གཏན་གཉིས་པ་ཡན་ཆད་ན་རྟོག་པ་མེད་པའི་ཕྱིར་ཞེས་མཆིམས་མཛོད་
ལས་གསུངས་ཤིང་རྒྱུ་མཚན་དེ་དང་མཐུན་པ་རང་འགྲེལ་དུའང་གསུངས་པས། བསམ་
གཏན་གཉིས་པ་ཡན་ཆད་ཀྱི་སར་ངེས་ཚིག་སོ་སོ་ཡང་དག་པར་རིག་པ་མེད་ན་དེ་ཡན་
ཆད་ཀྱི་སར་ཆོས་སོ་སོ་ཡང་དག་པར་རིག་པ་ཇི་ལྟར་བཞག་དཔྱད་བྱར་སྣང་ངོ་། །
གཉིས་པ་ཕལ་ཆེར་བྱིས་པ་དང་ཐུན་མོང་བ་ལ། རྫུ་འཕྲུལ་རྣ་བ་ཡིད་དང་ནི།།

232མཛུབ་ཁྲིད།
སྔོན་ཚེ་འཆི་འཕོ་སྐྱེ་བ་དང་། །ཟད་ཤེས་མངོན་དུ་བྱ་བ་ཡི། །མངོན་ཤེས་རྣམ་དྲུག་
རྣམ་གྲོལ་བློ། །བཞི་ནི་ཀུན་རྫོབ་ཤེས་པ་སྟེ། །སེམས་ལ་ཤེས་པ་ལྔ་ཡིན་ནོ། །ཟད་
པའི་མངོན་ཤེས་སྟོབས་བཞིན་ནོ། །ལྔ་ནི་བསམ་གཏན་བཞི་དག་ན། །རང་དང་འོག་
སའི་ཡུལ་ཅན་ཡིན། །ཐོབ་བྱ་འདྲིས་པ་ཆགས་བྲལ་བས། །གསུམ་པ་དྲན་པ་ཉེར་བཞག་
གསུམ། །དང་པོ་རྫུ་འཕྲུལ་རྣ་བ་མིག །མིག་དང་རྣ་བའི་མངོན་ཤེས་ནི། །ལུང་དུ་མ་
བསྟན་ལྷག་རྣམས་དགེ །གསུམ་ནི་རིག་པ་སྔོན་མཐའ་སོགས། །མ་རིག་པ་ནི་བཟློག་
ཕྱིར་རོ། །མི་སློབ་ཐ་མ་གཉིས་ནི་དེའི། །རྒྱུད་ལ་སྐྱེས་ཕྱིར་དེ་ཞེས་བྱ། །སློབ་ལ་
འདོད་དེ་མ་རིག་དང༌། །བཅས་རྒྱུད་ཕྱིར་ན་རིག་མ་བཤད། །དང་པོ་གསུམ་པ་དྲུག་
པ་ནི། །ཆོ་འཕྲུལ་རྣམས་ཡིན་བསྟན་པ་མཆོག །མི་འཁྲུལ་ཕྱིར་དང་ཕན་པ་དང་། །ཡིད་
འོང་འབྲས་ལ་སྦྱོར་བྱེད་ཕྱིར། །རྫུ་འཕྲུལ་ཏིང་འཛིན་དེ་ལས་ནི། །སྤྲུལ་དང་འགྲོ་བ་
སྟོན་པ་ལ། །ཡིད་མགྱོགས་འགྲོ་བ་གཞན་དག་ལ། །ཕྱིན་བྱེད་མོས་པ་ལས་བྱུང་ཡང༌།།
འདོད་པར་གཏོགས་པའི་སྤྲུལ་པ་ནི། །ཕྱི་ཡི་སྐྱེ་མཆེད་བཞི་རྣམ་གཉིས། །གཟུགས་
གཏོགས་གཉིས་སྤྲུལ་སེམས་དག་གིས། །དེ་དག་ཀྱང་ནི་བཅུ་བཞི་འོ། །བསམ་གཏན་
འབྲས་གཉིས་ནས་ལྔའི་བར། །རིམ་བཞིན་གོང་མ་ལས་སྐྱེས་མིན། །དེ་རྙེད་བསམ་
གཏན་བཞིན་དེ་ནི། །དག་དང་རང་ལས་དེ་ལས་གཉིས། །རང་གི་ས་པས་སྤྲུལ་པར་
བྱེད༑ ༑སྨྲར་འཇུག་པ་ནི་འོག་མས་ཀྱང་། །སྟོན་མིན་སྤྲུལ་པ་པོ་དང་བཅས། །བྱིན་
གྱིས་བརླབས་ནས་གཞན་འཇུག་ཕྱིར། །ཤི་བ་ལ་ཡང་བྱིན་བརླབས་ཡོད། །མི་བརྟན་
ལ་མེད་གཞན་དག་མིན། །དང་པོ་དུ་མས་གཅིག་ཡིན་ཏེ། །བྱང་བར་གྱུར་ནས་བཟློག་
པ་འོ། །བསྒོམས་ལས་སྐྱེས་པ་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་མོ། །རྫུ་

233
གནས་བདུན་པ
འཕྲུལ་གསང་སྔགས་སྨན་དག་དང༌། །ལས་ལས་སྐྱེས་དང་རྣམ་པ་ལྔ། །ལྷ་ཡི་མིག་
དང་རྣ་བ་ཡིན། །བསམ་གཏན་ས་པའི་གཟུགས་དང་བ། །རྟག་ཏུ་རྟེན་བཅས་མ་ཚང་
མེད༑ ༑ཐག་རིང་ཕྲ་སོགས་སྤྱོད་ཡུལ་ཅན། །དགྲ་བཅོམ་བསེ་རུ་སྟོན་རྣམས་ཀྱིས།།
སྟོང་གཉིས་གསུམ་དང་གྲངས་མེད་མཐོང༌། །གཞན་ཡང་སྐྱེ་བས་ཐོབ་དེས་ནི། །སྲིད་
པ་བར་མ་མི་མཐོང་ངོ་། །སེམས་ཤེས་དེ་ནི་རྣམ་གསུམ་གང༌། །རྟོག་དང་རིག་སྔགས་
ཀྱིས་བྱས་པའང་། །དམྱལ་བ་པས་ནི་དང་པོ་ཤེས། །མི་ལ་སྐྱེ་བས་ཐོབ་པ་མེད། །ཆོས་
མངོན་པའི་མཛོད་ཀྱི་ཚིག་ལེའུར་བྱས་པ་ལས། ཡེ་ཤེས་བསྟན་པ་ཞེས་བྱ་བ་སྟེ་གནས་
བདུན་པའོ།། །།ཞེས་པའི་བར་ཤོ་ལོ་ཀ་བཅོ་ལྔ་བྱུང་། དགེ་སློང་གིས་རང་དང་རྒྱུད་
ཐ་དད་པའི་མིས་སྤྲུལ་པའི་དུད་འགྲོ་བསད་ན་ཕམ་པ་སྐྱེ་བ་འདུལ་བའི་སྐོར་ལས་བྱུང་
བ་སྔགས་དང་རྫས་ཀྱིས་དེ་ལྟར་སྤྲུལ་པ་ལྟ་བུ་ལ་འཇོག་གི་སྒོམ་བྱུང་གི་སྤྲུལ་སེམས་ཀྱི་
སྟོབས་ཀྱིས་སྤྲུལ་པ་ལ་མི་འཇོག་སྟེ། སྒོམ་བྱུང་གི་སེམས་ཀྱིས་སྤྲུལ་པ་ལ་སེམས་མེད་
པ་གདགས་པའི་བསྟན་བཅོས་ཀྱི་ཤེས་བྱེད་དང་བཅས་ཏེ་འདིའི་ཐད་ཀྱི་མཆིམས་མཛོད་
ལས་གསུངས་པའི་ཕྱིར། རྫུ་འཕྲུལ་གྱི་མངོན་ཤེས་ཀྱི་འབྲས་བུ་སྤྲུལ་སེམས་བཅུ་བཞི་
པོ་རྣམས་བསམ་གཏན་གྱི་དངོས་གཞི་བཞིན་དུ་འོག་ས་ལས་འདོད་ཆགས་དང་བྲལ་བའི་
སྟོབས་ཀྱིས་རྙེད་པ་ཡིན་པ་ནི། རྩ་བར། དེ་རྙེད་བསམ་གཏན་བཞིན། ཞེས་གསུངས།
སྤྲུལ་སེམས་བཅུ་བཞི་ནི། བསམ་གཏན་དང་པོའི་འབྲས་བུ་སྤྲུལ་སེམས་ལ་འདོད་པ་
དང་བསམ་གཏན་དང་པོའི་ས་པ་གཉིས་དང༌། བསམ་གཏན་གཉིས་པའི་འབྲས་བུ་ལ་
ས་འོག་མ་པ་གཉིས་དང་རང་གི་ས་པ་སྟེ་གསུམ་དང༌། གསུམ་པའི་འབྲས་བུ་ལ་ས་འོག་
མ་པ་གསུམ་དང་རང་གི་ས་པ་སྟེ་བཞི་དང་། བཞི་པའི་འབྲས་བུ་ལ་ས་འོག་མ་པ་བཞི་

234མཛུབ་ཁྲིད།
དང་རང་གི་ས་པ་སྟེ་ལྔ་ཡིན་པའི་བར་རྣམས་སོ། །བསམ་གཏན་ས་པའི་མིག་དབང་
དང་རྣ་བའི་དབང་པོ་གཉིས་རྟག་ཏུ་རྟེན་བཅས་ཡིན་པས་དེ་གཉིས་ལ་མ་འོངས་མི་སྐྱེ་བའི་
ཆོས་ཅན་མེད་ལ། ཞར་བ་དང་ནོངས་པ་ཡོ་བ་དང་འོན་པ་ལྟ་བུ་མིན་ཞིང་དབང་པོ་མ་
ཚང་བ་མེད་པ་ཡང་ཡིན་ནོ། །གནས་གཉིས་པར། བཅུ་གཉིས་དེ་དག་ཉི་ཤུར་ཡང་།།
ཞེས་སོགས་ཀྱི་ཐད་སྤྲུལ་སེམས་མ་བསྒྲིབས་ལུང་མ་བསྟན་གྱི་སེམས་སུ་བཤད་པ་དང་།
ཡང་དེར། མངོན་ཤེས་སྤྲུལ་པ་མ་གཏོགས་པ། །ཞེས་མ་བསྒྲིབས་ལུང་མ་བསྟན་གྱི་
སྤྲུལ་སེམས་ལ་ཐོབ་པ་དུས་གསུམ་དུ་སྐྱེ་བ་དམིགས་ཀྱིས་བསལ་ཏེ་གསུངས་པ་རྣམས་
སྒོམ་བྱུང་གི་སྤྲུལ་སེམས་ཀྱི་དབང་དུ་མཛད་པ་ཡིན་ཏེ། འདིར། བསྒོམས་ལས་སྐྱེས་
པ་ལུང་མ་བསྟན། །སྐྱེ་བ་ལས་སྐྱེས་རྣམ་གསུམ་མོ། །ཞེས་སྒོམ་བྱུང་གི་སྤྲུལ་སེམས་
གང་ཡིན་པ་དེ་ནི་ལུང་མ་བསྟན་ཡིན་པ་དང༌། སྐྱེས་ཐོབ་ཀྱིས་ཐོབ་པའི་སྤྲུལ་སེམས་
ལ་དགེ་མི་དགེ་ལུང་མ་བསྟན་གསུམ་ཀ་ཡོད་པར་གསུངས་པས་སོ། །

235
གནས་བདུན་པ
གནས་བརྒྱད་པ་སྙོམས་འཇུག་བསྟན་པ།
སྙོམས་འཇུག་བསྟན་པ་འཆད་པ་ན། བསམ་གཏན་དང་གཟུགས་མེད་བཤད་
པ་དང་། དེ་ལ་བརྟེན་པའི་ཡོན་ཏན་བཤད་པ་གཉིས་ལས་དང་པོ་ལའང་ངོ་བོ་དང་། དབྱེ་
བ་དང༌། ཡན་ལག་རྣམ་པར་བཞག་པ་དང༌། འཐོབ་པའི་ཚུལ་དང་། ཁྱད་པར་གྱི་
ཆོས་དང༌། ཉེར་བསྡོགས་དང། ཏིང་ངེ་འཛིན་གྱི་དབྱེ་བ་བཤད་པ་བདུན་ལས་དང་
པོ་ལ། བསམ་གཏན་དག་ནི་རྣམ་གཉིས་བཞི། །དེར་སྐྱེ་བ་དག་རབ་ཏུ་བཤད། །སྙོམས་
འཇུག་དགེ་བ་རྩེ་གཅིག་པ། །རྗེས་འབྲང་བཅས་ན་ཕུང་པོ་ལྔ། །དཔྱོད་དང་དགའ་
དང་བདེ་དང་ལྡན། །ཡན་ལག་སྔ་སྔ་སྤངས་པ་ཡི། །དེ་བཞིན་གཟུགས་མེད་ཕུང་པོ་
བཞི༑ ༑འོག་མའི་ས་ལས་དབེན་ལས་སྐྱེས། །ཉེར་བསྡོགས་གསུམ་དང་བཅས་པར་
ནི༑ ༑གཟུགས་ཀྱི་འདུ་ཤེས་གཤིག་ཅེས་བྱ། །གཟུགས་མེད་པ་ན་གཟུགས་མེད་དོ།།
གཟུགས་ནི་སེམས་ལས་སྐྱེ་བར་འགྱུར། །རྣམ་ཤེས་མཐའ་ཡས་མཁའ་མཐའ་ཡས།།
ཅི་ཡང་མེད་ཅེས་བྱ་དེ་ལྟར། །སྦྱོར་ཕྱིར་དམན་ཕྱིར་འདུ་ཤེས་མེད། །འདུ་ཤེས་མེད་
པའང་མ་ཡིན་ནོ། །ཞེས་བྱུང༌། ཅི་ཡང་མེད་ཀྱི་ཉེར་བསྡོགས་ཀྱི་དམིགས་པ་ཅི་ཡང་
མེད་ཀྱི་སྐྱེ་མཆེད་ནི། གཟུགས་ཀྱི་འདུ་ཤེས་དང་ནམ་མཁའ་མཐའ་ཡས་དང་རྣམ་ཤེས་
མཐའ་ཡས་ཀྱི་འདུ་ཤེས་བཀག་པའི་སྐྱེ་མཆེད་ཞིག་ལ་འཇོག་སྟེ། འདུ་ཤེས་དེ་གསུམ་
གྱི་དམིགས་པ་ལས་ཕྲ་བ་ཞིག་ཏུ་བཞག་དགོས་པའི་ཕྱིར། གཟུགས་མེད་ཀྱི་དངོས་གཞི་
རྣམས་དམིགས་པའི་སྒོ་ནས་རང་གི་འོག་ས་ལས་འདས་པ་ཡིན་པས་གཟུགས་མེད་ཀྱི་
ཉེར་བསྡོགས་ཞི་རགས་རྣམ་ཅན་རྣམས་ཀྱིས་དམིགས་པ་ཕྲ་རགས་ལ་ཞི་རགས་སུ་དཔྱོད་

236མཛུབ་ཁྲིད།
པ་ཡིན་ལ། ཅི་ཡང་མེད་ཀྱི་ཉེར་བསྡོགས་ཀྱི་དམིགས་པ་ཅི་ཡང་མེད་ཀྱི་སྐྱེ་མཆེད་ནི།
ཅི་ཡང་ཡིད་ལ་མི་བྱེད་པ་ལ་འཇོག་ན། ཅི་ཡང་མེད་ཀྱི་དངོས་གཞིའི་ཚེ་ཤེས་པ་མེད་
པར་འགྱུར་ཞེས་སྨྲ་བ་ཡོད་དོ། །འགོག་པའི་སྙོམས་འཇུག་ནི་ཚོར་བ་དང་འདུ་ཤེས་ཀྱི་
རྒྱུ་བ་ཐམས་ཅད་བཀག་པའི་འཕགས་པའི་རྒྱུད་ཀྱི་ལྡན་མིན་འདུ་བྱེད་ཞིག་ཏུ་བཞག་པས་
གཟུགས་མེད་ཀྱི་སྙོམས་འཇུག་བཞི་ཀའི་དམིགས་པ་ལས་ཕྲ་བ་ཡིན་པ་དང་དེ་ནི་སྲིད་རྩེའི་
སེམས་ཀྱང་ཆེས་ཕྲ་བར་བྱས་ནས་འོང་དགོས་པ་ཡིན་པ་ནི། གནས་འདིའི་རྩ་བར། ཕྲ་
བ་ཕྲ་བའི་མཇུག་ཐོགས་སུ། །ཞེས་གསུངས་པའི་དགོངས་པའོ། །གཟུགས་མེད་སས་བསྡུས་
ཀྱི་ཉེར་བསྡོགས་ཀྱིས་ཞི་རགས་སུ་དཔྱོད་པ་ནི་འཇིག་རྟེན་པའི་ལམ་གྱིས་རང་གི་འོག་སའི་
དམིགས་པ་ལ་རགས་པ་དང་རང་སའི་དམིགས་པ་ལ་ཞི་བར་བལྟས་ཏེ་སྐྱོང་ཚུལ་ཡིན་ནོ།།
གཉིས་པ་དབྱེ་བ་ནི། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་
བདུན་རྣམ་པ་གསུམ། །རོ་མྱང་ལྡན་དང་དག་པ་དང༌། །ཟག་མེད་བརྒྱད་པ་རྣམ་པ་
གཉིས། །རོ་མྱང་མཚུངས་ལྡན་སྲེད་བཅས་སོ། །འཇིག་རྟེན་པ་ཡི་དགེ་བ་ནི། །དག་
པ་དེ་ནི་དེས་མྱང་བྱ། །ཟག་མེད་འཇིག་རྟེན་འདས་པ་འོ། །ཞེས་བྱུང༌།  ཾ་
་ཀ། གསུམ་པ་ཡན་ལག་རྣམ་པར་བཞག་པ་ལ། དང་པོ་ལ་ལྔ་རྟོག་དཔྱོད་དང༌།།
དགའ་དང་བདེ་དང་ཏིང་འཛིན་རྣམས། །གཉིས་པ་ལ་ནི་ཡན་ལག་བཞི། །རབ་དང་
དང་ནི་དགའ་ལ་སོགས། །གསུམ་པ་ལ་ལྔ་བཏང་སྙོམས་དང༌། །དྲན་དང་ཤེས་བཞིན་
བདེ་དང་གནས། །མཐའ་ན་བཞི་དྲན་བཏང་སྙོམས་དང་། །བདེ་མིན་སྡུག་མིན་ཏིང་
འཛིན་རྣམས། །རྗས་སུ་བཅུ་གཅིག་དང་པོ་ན། །ཤིན་ཏུ་སྦྱངས་པ་བདེ་བ་ཡིན། །རབ་
ཏུ་དང་བ་དད་པ་ཡིན། །ལུང་རྣམ་གཉིས་ཕྱིར་དགའ་ཡིད་བདེ། །ཉོན་མོངས་ཅན་

237
གནས་བརྒྱད་པ
ལ་དགའ་བདེ་དང་། །རབ་དང་ཤེས་བཞིན་དྲན་པ་དང༌། །བཏང་སྙོམས་དྲན་པ་དག་
པ་མེད། །ཁ་ཅིག་ཤིན་ཏུ་སྦྱངས་བཏང་སྙོམས། །སྐྱོན་བརྒྱད་ལས་ནི་གྲོལ་བའི་ཕྱིར།།
བཞི་པ་གཡོ་བ་མེད་པ་ཡིན། །རྟོག་དང་དཔྱོད་དང་དབུགས་དག་དང་། །བདེ་བ་ལ་
སོགས་བཞི་ཡིན་ནོ། །སྐྱེ་བའི་བསམ་གཏན་དག་ན་ནི། །ཡིད་བདེ་བདེ་དང་བཏང་སྙོམས་
དང་༑ ༑བཏང་སྙོམས་ཡིད་བདེ་བདེ་བ་དང༌། །བཏང་སྙོམས་བཏང་སྙོམས་ཚོར་བ་
ཡོད༑ ༑གཉིས་པ་སོགས་ན་ལུས་མིག་དང༌། །རྣ་བའི་རྣམ་ཤེས་རྣམ་རིག་སློང༌། །གང་
ཡིན་དེ་ནི་དང་པོར་གཏོགས། །དེ་ལུང་མ་བསྟན་ཉོན་མོངས་མིན། །ཞེས་པའི་བར་
ཤོ་ལོ་ཀ་བདུན་བྱུང༌། འབྲས་བུ་སྐྱེ་བའི་བསམ་གཏན་དང་པོ་ན་མིག་རྣ་ལུས་ཀྱི་རྣམ་
ཤེས་གསུམ་དང་མཚུངས་ལྡན་གྱི་བདེ་བ་དང་ཡིད་བདེ་ཡོད་ལ དེ་ཡང་བསམ་གཏན་
ཁྱད་པར་ཅན་གྱི་དབང་དུ་བྱས་ན་ཡིད་ཀྱི་རྣམ་ཤེས་དང་མིག་རྣ་ལུས་ཀྱི་རྣམ་ཤེས་གསུམ་
སྟེ་རྣམ་ཤེས་བཞི་ཀའི་འཁོར་གྱི་ཚོར་བ་བཏང་སྙོམས་ཡོད་དོ། །སྐྱེ་བའི་བསམ་གཏན་
ཉོན་མོངས་ཅན་ལའང་ཚོར་བ་བཏང་སྙོམས་དང་ཡིད་ཀྱི་ས་པའི་ཡིད་བདེ་དང་བདེ་དབང་
ཡོད་དོ། །བསམ་གཏན་གཉིས་པ་ཡན་ཆད་ཀྱི་རྟེན་ལ་མངོན་དུ་གྱུར་པའི་མིག་གི་རྣམ་
ཤེས་དང་རྣ་བའི་རྣམ་ཤེས་དང་ལུས་ཀྱི་རྣམ་ཤེས་དང་རྟོག་དཔྱོད་དེ་ལྔ་པོ་དེ་རྣམས་ལ་
ཉོན་མོངས་ཅན་མེད་དེ། བསམ་གཏན་གཉིས་པ་ཡན་ཆད་ཀྱི་གང་ཟག་རྣམས་བསམ་
གཏན་དང་པོའི་སས་བསྡུས་ཀྱི་འདོད་ཆགས་དང་བྲལ་བའི་ཕྱིར། དེ་ལྟར་ཡང་འདིའི་
ཐད་ཀྱི་རང་འགྲེལ་ལས། “དི་ལུང་མ་བསྟན་ཉོན་མོངས་མིན། །དེ་དག་མངོན་སུམ་
དུ་བྱེད་པ་བསམ་གཏན་དང་པོའི་ས་པའི་རྣམ་པར་ཤེས་པ་གང་ཡིན་པ་དེ་ནི་མ་བསྒྲིབས་
ལ་ལུང་དུ་མ་བསྟན་པ་ཡིན་གྱི འདོད་ཆགས་དང་བྲལ་བའི་ཕྱིར་ཉོན་མོངས་པ་ཅན་

238མཛུབ་ཁྲིད།
ཡང་མ་ཡིན་ལ། དམན་པའི་ཕྱིར་དགེ་བ་ཡང་མ་ཡིན་ནོ།།’”ཞེས་དང་མཆིམས་མཛོད་
ལས་ཀྱང་། ྋ‘དེ་ཡང་གོང་སར་མངོན་དུ་བྱེད་པའི་མིག་ལ་སོགས་པའི་རྣམ་ཤེས་དང་
རྟོག་དཔྱོད་གང་ཡིན་པ་དེ་ནི་མ་བསྒྲིབས་ལུང་མ་བསྟན་ཡིན་གྱི་དེ་དག་མི་དགོས་པའི་
དམན་པ་ཡིན་པའི་ཕྱིར་དགེ་བ་མ་ཡིན་””ཞེས་གསུངས་པའི་ཕྱིར། བསམ་གཏན་གཉིས་
པ་ཡན་ཆད་ཀྱི་ལྷའི་རྒྱུད་ཀྱི་མིག་གི་རྣམ་ཤེས་སོགས་ལྔ་པོ་དེ་དག་ལ་དགེ་བའང་མེད་དེ།
གནས་བཞི་པར། བསམ་གཏན་གཏོགས་པའི་དགེ་བ་ནི། །ས་འཕོས་ཉམས་པ་དག་
གིས་གཏོང༌། །ཞེས་བསམ་གཏན་གྱི་སར་གཏོགས་པའི་ཟག་བཅས་ཀྱི་དགེ་བ་གཟུགས་
ཅན་ཡིན་མིན་ཐམས་ཅད་འོག་ས་ནས་གོང་སར་སྐྱེས་པས་གཏོང་བར་གསུངས་པའི་ཕྱིར།
འོ་ན། གོང་མའི་རྟེན་ལ་རང་གི་འོག་སའི་ཉོན་མོངས་སྐྱེ་བ་མེད་པར་ཐལ། འདོད་པའི་
ཕྱིར༑ འདོད་མི་ནུས་ཏེ། ༡༽ དོན་གསང་ལས། “སྐྱེ་བའི་ས་པ་ས་གང་ཡིན་པ་དེ་
མངོན་པར་འགྲུབ་པར་བྱེད་པའི་ཉོན་མོངས་པ་ཡང་ངེས་པར་དེའི་ས་པ་ཁོ་ན་ཡིན་ནོ་ཞེས་
ཉེ་བར་བསྟན་པའི་ཕྱིར་རོ།།”ཞེས་སྐྱེ་བའི་རྟེན་འབྲེལ་དང་དེ་དང་རྟེན་འབྲེལ་ཚར་གཅིག་
ཏུ་གཏོགས་པའི་སྲེད་ལེན་གཉིས་ས་གཅིག་ཏུ་གཏོགས་པར་གསུངས་པ་ཉིད་ཀྱིས། བསམ་
གཏན་གཉིས་པ་ནས་བསམ་གཏན་དང་པོར་སྐྱེ་བ་ལེན་པའི་ཚེ་སྲེད་ལེན་གྱི་རྟེན་འབྲེལ་
བསམ་གཏན་གཉིས་པའི་རྟེན་ལ་མངོན་དུ་གྱུར་པ་དེ་དག་བསམ་གཏན་དང་པོའི་སར་
གཏོགས་སུ་གྲུབ་པའི་ཕྱིར། ཞེ་ན། དེ་ལ་མངོན་པ་གོང་མ་པ་དང་རང་རྒྱུད་པའི་ལུགས་
ལ་འཇིག་རྟེན་ལས་འདས་པའི་སྒོམ་སྤངས་སུ་གྱུར་པའི་བསམ་གཏན་དང་པོའི་སས་བསྡུས་
ཀྱི་སྲེད་ལེན་གཉིས་བསམ་གཏན་གཉིས་པའི་རྟེན་ལ་མངོན་དུ་གྱུར་པ་ཁས་ལེན་པས་གོང་
༡༽ སྡེ་བསྟན། སེམས་ཙམ། རི ༣༥༢ བ

239 གནས་བརྒྱད་པ།
ས་ནས་རང་གི་འོག་སར་སྐྱེ་བ་ནའང་སྲེད་ལེན་གཉིས་རང་དང་རྟེན་འབྲེལ་ཚར་གཅིག་
པའི་སྐྱེ་བའི་རྟེན་འབྲེལ་དང་ས་གཅིག་པ་ཡིན་མོད། འོན་ཀྱང་འཛོད་པའི་ལུགས་འདིར་
བསམ་གཏན་གཉིས་པའི་རྟེན་ལ་བསམ་གཏན་དང་པོའི་སས་བསྡུས་ཀྱི་ཉོན་མོངས་མངོན་
དུ་གྱུར་པ་ཁས་ལེན་ནམ་བརྟག་དགོས་ཏེ། གཉིས་པ་སོགས་ན་ལུས་མིག་དང་། །ཞེས་
སོགས་ཐད་ཀྱི་རང་འགྲེལ་དང་མཆིམས་མཛོད་ཀྱི་ལུང་གོང་དུ་དྲངས་པ་ལས་བསམ་
གཏན་གཉིས་པ་ཡན་ཆད་ཀྱི་གང་ཟག་ལ་རྟོག་དཔྱོད་སོགས་ལྔ་པོ་ཉོན་མོངས་ཅན་མེད་
པར་གསུངས་པས་སོ། །
བཞི་པ་འཐོབ་ཚུལ་ལ་(དག་པ་བ་དང༌། སྙོམས་འཇུག་ཟག་མེད་དང༌། སྙོམས་
འཇུག་ཉོན་མོངས་ཅན་ཐོབ་ཚུལ་དང་) གསུམ། དེ་དག་འཆད་པ་ལ། དེ་དང་མི་ལྡན་
འདོད་ཆགས་བྲལ། །སྐྱེ་བ་ལས་ནི་དག་པ་ཐོབ། །ཟག་མེད་འདོད་ཆགས་བྲལ་བ་ཡིས།།
ཉོན་མོངས་ཅན་ཉམས་སྐྱེ་བ་ཡིས །ཞེས་བྱུང༌། ཆགས་བྲལ་ལས་ཉམས་པས་དངོས་
གཞི་དག་པ་བ་འཐོབ་པ་ནི། དཔེར་ན་བསམ་གཏན་བཞི་པ་ལས་འཇིག་རྟེན་པའི་སྒོམ་
སྤང་གི་ཆགས་པ་དང་བྲལ་བ་ཞིག་སླར་བསམ་གཏན་བཞི་པའི་འཇིག་རྟེན་པའི་སྒོམ་སྤང་
ཉོན་མོངས་ཀྱིས་ཉམས་ན དེའི་ཚེ་བསམ་གཏན་བཞི་པའི་དངོས་གཞི་ཉམས་པ་ཆ་མཐུན་
གསར་དུ་འཐོབ་པ་ལྟ་བུ་སྟེ་དེས་གཞན་ལ་ཡང་མཚོན་ནོ། །སྲིད་རྩེའི་དངོས་གཞི་སྙོམས་
འཇུག་ནི་རང་གི་འོག་ས་ལས་འཇིག་རྟེན་པའི་སྒོམ་སྤང་གི་ཆགས་པ་དང་བྲལ་བས་གསར་
དུ་ཐོབ་པ་ཡིན་གྱི་སྲིད་རྩེར་སྐྱེ་བས་གསར་དུ་འཐོབ་པ་མེད་དེ། སྲིད་རྩེར་སྐྱེ་བའི་གོང་
དུ་རྒྱུ་སྙོམས་འཇུག་གི་སྲིད་རྩེའི་དངོས་གཞི་ཐོབ་ཟིན་ཅིང་དེར་སྐྱེ་བ་ན་སྲིད་རྩེའི་དངོས་
གཞི་གཏོང་བ་ཡང་མིན་པས་སོ། །འདིར་མཆིམས་མཛོད་ལས། “ཟག་མེད་ལ་སྐྱེ་

མཛུབ་ཁྲིད། jim 240
བས་འཐོབ་པ་ནི་མེད་དོ།།’”ཞེས་སྐྱེ་བས་འཐོབ་པའི་ཟག་མེད་ཀྱི་དངོས་གཞི་མེད་པར་
གསུངས་པ་ལྟར་བསམ་གཏན་སྤེལ་སྒོམ་གྲུབ་པའི་འདོད་པའི་རྟེན་ཅན་གྱི་ཕྱིར་མི་འོང་
ཡང་བསམ་གཏན་དང་པོར་སྐྱེ་བ་བླངས་པ་ན་དེར་སྐྱེ་སྟོབས་ཀྱིས་ཟག་མེད་ཀྱི་དངོས་
གཞི་གསར་དུ་མ་ཐོབ་པ་ནི། སྔར་ཐོབ་པའི་ཟག་མེད་ཀྱི་དངོས་གཞིའི་གཏོང་རྒྱུ་གང་
ཡང་མ་བྱུང་བས་ཡིན་ནོ། །
ལྔ་པ་ཁྱད་པར་གྱི་ཆོས་བཤད་པ་ནི། ཟག་པ་མེད་པའི་མཇུག་ཐོགས་སུ། །ལྟག་
འོག་གསུམ་པའི་བར་དགེ་བ། །སྐྱེ་འོ་དག་པ་ལས་དེ་བཞིན། །རང་གི་ས་པའི་ཉོན་མོངས་
ཀྱང་༑ ༑ཉོན་མོངས་ཅན་ལས་རང་དག་དང༌། །ཉོན་མོངས་འོག་མའི་དག་གཅིག་
ཀྱང་༑ ༑འཆི་འཕོའི་དག་ལས་ཉོན་མོངས་ཀུན། །ཉོན་མོངས་ཅན་ལས་གོང་མ་མིན།།
དག་པ་ཉམས་པའི་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །ཉོན་མོངས་
སྐྱེ་དང་རང་ས་དང༌། །གོང་དང་ཟག་མེད་རྗེས་མཐུན་པ། །ཉམས་ཆ་མཐུན་སོགས་
མཇུག་ཐོགས་སུ། །གཉིས་དང་གསུམ་དང་གསུམ་དང་གཅིག །ས་བརྒྱད་རྣམ་གཉིས་
འབྲེལ་བ་དང༌། །གཅིག་རྒལ་སོང་ཞིང་འོངས་ནས་ནི། །རིས་མི་མཐུན་པ་གསུམ་པར་
འགྲོ ༑ཐོད་རྒལ་གྱི་ནི་སྙོམས་འཇུག་ཡིན། །བསམ་གཏན་གཟུགས་མེད་རང་དང་ནི།།
འོག་སའི་རྟེན་ཅན་འོག་དགོས་མེད། །སྲིད་རྩེར་འཕགས་པས་ཅི་ཡང་མེད། །མངོན་
སུམ་བྱས་ནས་ཟག་པ་ཟད། །སྲེད་བཅས་རང་གི་སྲིད་ལ་དམིགས། །བསམ་གཏན་
དགེ་ཡུལ་ཡོད་དགུ་ཡིན། །གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་
བཅས་འོག་མ་མིན། །ཟག་པ་མེད་པས་ཉོན་མོངས་རྣམས། །སྤོང་ངོ་ཉེར་བསྡོགས་
དག་པས་ཀྱང་། །ཞེས་པའི་བར་ཤོ་ལོ་ཀ་བདུན་བྱུང༌། ཉམས་པ་ཆ་མཐུན་གྱི་སྙོམས་

241
གནས་བརྒྱད་པ།
འཇུག་གི་མཇུག་ཐོགས་སུ་ཉམས་པ་ཆ་མཐུན་རང་ཉིད་དང་གནས་པ་ཆ་མཐུན་འབྱུང་
བར་གསུངས་པས། ཉམས་པ་ཆ་མཐུན་གྱི་སྙོམས་འཇུག་གི་མཇུག་ཐོགས་དེ་མ་ཐག་
ལ་སྙོམས་འཇུག་ཉོན་མོངས་ཅན་དུ་འགྱུར་བའི་ངེས་པ་མེད་པར་མངོན་ལ། དེ་བཞིན་
དུ་སྙོམས་འཇུག་ངེས་འབྱེད་ཆ་མཐུན་གྱི་མཇུག་ཐོགས་སུ་སྙོམས་འཇུག་ངེས་བྱེད་ཆ་
མཐུན་གཅིག་པུ་འབྱུང་བར་གསུངས་པའང༌། སྙོམས་འཇུག་ངེས་འབྱེད་ཆ་མཐུན་ཡིན་
ན་རང་གི་མཇུག་ཐོགས་སུ་ཆ་མཐུན་བཞི་ལས་ངེས་འབྱེད་ཆ་མཐུན་གཅིག་པུ་འབྱུང་
བས་ཁྱབ་པའི་དོན་མིན་ཏེ། སྦྱོར་ལམ་དྲོད་ཀྱི་ཡེ་ཤེས་སྐད་ཅིག་མ་དང་པོ་ལྟ་བུའི་ངེས་
འབྱེད་ཆ་མཐུན་གྱིས་རང་གི་མཇུག་ཐོགས་སུ་གནས་པ་ཆ་མཐུན་འདྲེན་པ་ཡོད་པའི་ཕྱིར་
དང་༑ སྲིད་རྩེའི་རྟེན་གྱི་ཕྱིར་མི་འོང་ཅི་ཡང་མེད་ཀྱི་དངོས་གཞི་ཟག་མེད་མངོན་དུ་
བྱེད་ཁ་མ་དེའི་རྒྱུད་ཀྱི་སྲིད་རྩེའི་དངོས་གཞི་སྙོམས་འཇུག་དེ་སྙོམས་འཇུག་ངེས་འབྱེད་
ཆ་མཐུན་ཡིན་ཀྱང་། རང་གི་མཇུག་ཐོགས་སུ་ལམ་ཟག་མེད་མ་གཏོགས་ཟག་བཅས་
66
དག་པ་བ་འདྲེན་པ་མེད་པའི་ཕྱིར་རོ། །མཆིམས་མཛོད་ལས། “ས་གང་གི་སྲེད་པ་
གང་ཡིན་པ་དེ་ནི་ས་དེ་ཁོ་ན་ལ་རྒྱས་པར་འགྱུར་བས་གོང་འོག་རང་རང་གི་སྲེད་པས་
ཡོངས་སུ་བཅད་པའི་ཕྱིར་ས་གོང་མ་ལའང་དམིགས་པ་མ་ཡིན་ནོ། །དེ་ལྟ་མ་ཡིན་ན་
དེ་གོང་མ་ཉིད་དུ་མི་འགྲུབ་སྟེ། ས་ཐ་དད་དུ་མ་བཅད་པའི་ཕྱིར་ས་གཅིག་པའི་གནས་
གཞན་བཞིན་ནོ།། ”ཞེས་སྲེད་པས་རང་གི་གོང་མའི་སར་མི་དམིགས་པར་གསུངས་ལ།
ཕྲ་རྒྱས་ཀུན་འགྲོས་རང་རང་གི་གོང་སར་དམིགས་ནའང་རང་གི་འོག་སར་མི་དམིགས། འདོད་
ཆགས་ཁོང་ཁྲོ་ང་རྒྱལ་རྣམས་ནི་སྤང་བྱ་རང་རིག་དང་། གོང་མའི་འདོད་ཆགས་དང་
ང་རྒྱལ་རྣམས་རང་གི་འོག་སར་ཆགས་བྲལ་ཡིན་པས་རང་གི་འོག་ས་ལ་མི་དམིགས་ཤིང་

242མཛུབ་ཁྲིད།
དེ་དག་གིས་རང་གི་གོང་མའི་སར་ཡང་དམིགས་པ་མེད་དོ། །མདོར་ན། རང་གི་འོག་
སར་དམིགས་པའི་ཉོན་མོངས་ཡོད་ན་དེ་འདྲའི་ཉོན་མོངས་རྒྱུད་ལྡན་གྱི་གང་ཟག་དེ་འོག་
ས་དེར་(འཇིག་རྟེན་པའི་སྒོམ་སྤང་གི་)ཆགས་བྲལ་བྱས་ཟིན་མིན་པར་འགྱུར་བས་རང་གི་འོག་
སར་དམིགས་པའི་ཉོན་མོངས་གང་ཡང་མེད་པར་ཁས་བླང་ངོ་། །ཡང་མཆིམས་མཛོད་
ལས༑ “གཟུགས་མེད་ཀྱི་ཉེར་བསྡོགས་ཀྱིས་འོག་སའི་ཟག་བཅས་ལ་དམིགས་ཤིང་
དངོས་གཞི་ཉོན་མོངས་ཅན་ཡང་ཡོད་ལ་དངོས་གཞི་དགེ་བས་ཆོས་ཤེས་ཕྱོགས་མཐུན་
གྱི་ལམ་དང་འོག་སའི་འགོག་པ་ལ་མ་དམིགས་ཀྱང་ཟག་མེད་འོག་སའི་གཉེན་པོ་རྗེས་
ཤེས་ཕྱོགས་མཐུན་གྱི་ལམ་བདེན་དང་།’’ ཞེས་བྱུང་བའི་འོག་ས་ནི་བསམ་གཏན་གྱི་
ས་ལ་བྱ་ཡི་འདོད་པའི་ས་ལ་བྱ་ན་མི་འགྲིག་སྟེ། གནས་བདུན་པར། འདོད་པའི་ཁམས་
ཀྱི་རྗེས་མ་ཡིན། །ཞེས་འདོད་པའི་ཁམས་ཀྱི་སྤང་བྱའི་གཉེན་པོར་རྗེས་ཤེས་སྒོམ་ལམ་
གྱིས་བསྡུས་པ་མེད་པར་གསུངས་པའི་ཕྱིར།
དྲུག་པ་ཉེར་བསྡོགས་བཤད་པ་ནི། དེ་དག་ལ་ནི་ཉེར་བསྡོགས་བརྒྱད། །དག་
པ་བདེ་མིན་སྡུག་བསྔལ་མིན། །དང་པོ་འཕགས་པའང་ཁ་ཅིག་གསུམ། །རྟོག་མེད་
བསམ་གཏན་ཁྱད་པར་ཅན། །རྣམ་གསུམ་བདེ་མིན་སྡུག་བསྔལ་མིན། །དེ་ནི་ཚངས་
ཆེན་འབྲས་བུ་ཅན། །ཞེས་པའི་བར་བྱུང༌། རྟོག་མེད་དཔྱོད་བཅས་ཀྱི་བསམ་གཏན་
གྱི་དངོས་གཞི་དེ་རྟོག་པ་ལ་འཇིག་རྟེན་པའི་སྒོམ་སྤང་གི་ཆགས་པ་དང་བྲལ་བ་ཡིན་པ་
ལས་ན་ཆགས་པ་དེ་དང་འབྲལ་བྱེད་ལ་ཉེར་བསྡོགས་སམ་དངོས་གཞི་གང་འཇོག་གི་
ཚུལ་ལ་དཔྱད་དགོས་པ་ཡོད་དོ།
དཀ བདུན་པ་ཏིང་ངེ་འཛིན་གྱི་དབྱེ་བ་ནི། མན་ཆད་རྟོག་དཔྱོད་བཅས་པ་ཡི། །ཏིང་

243
གནས་བརྒྱད་པ།
འཛིན་ཡན་ཆད་གཉིས་ཀ་མེད། །མཚན་མེད་ཞི་བའི་རྣམ་པ་དང༌། །སྟོང་ཉིད་བདག་
མེད་སྟོང་ཉིད་དུ། །འཇུག་པའོ་སྨོན་པ་མེད་པ་ནི། །དེ་ལས་གཞན་བདེན་རྣམ་པ་དང༌།།
དག་དང་དྲི་མ་མེད་དེ་དག །དྲི་མེད་རྣམ་ཐར་སྒོ་གསུམ་མོ། །སྟོང་ཉིད་སྟོང་ཉིད་ཅེས་
ལ་སོགས། །གཞན་ཡང་ཏིང་ངེ་འཛིན་གསུམ་མོ། །གཉིས་ནི་སྟོང་དང་མི་རྟག་པར།།
མི་སློབ་པའི་ལ་དམིགས་པ་ཡིན། །མཚན་མ་མེད་པ་མཚན་མེད་ནི། །ཞི་བར་མ་བརྟགས་
ཟད་པ་ལ། །ཟག་བཅས་མི་ནང་མི་གཡོ་ལ། །ཉེར་བསྡོགས་བདུན་ནི་མ་གཏོགས་སོ།།
དགེ་བའི་བསམ་གཏན་དང་པོ་ནི། །བདེ་འགྱུར་ཏིང་འཛིན་སྒོམ་པ་ཡིན། །མིག་གི་
མངོན་ཤེས་མཐོང་འགྱུར་འདོད། །སྦྱོར་བ་ལས་བྱུང་བློ་དབྱེར་འགྱུར། །རྡོ་རྗེ་ལྟ་བུའི་
བསམ་གཏན་མཐའི། །གང་ཡིན་དེ་ཟག་ཟད་འགྱུར་བསྒོམ། །ཞེས་པའི་བར་ཤོ་ལོ་
ཀ་ལྔ་དང་ཕྱེད་བྱུང་། སྟོང་པ་ཉིད་སྟོང་པ་ཉིད་ཀྱི་ཏིང་ངེ་འཛིན་དང༌། སྨོན་པ་མེད་
པ་སྨོན་པ་མེད་པའི་ཏིང་ངེ་འཛིན་དང༌། མཚན་མ་མེད་པ་མཚན་མ་མེད་པའི་ཏིང་ངེ་
འཛིན་ཏེ་གསུམ་པོ་གཅིག་ཏུ་ཟག་པ་དང་བཅས་པ་ཡིན་ལ། ཏིང་ངེ་འཛིན་དེ་རྣམས་
མིའི་རྟེན་ཅན་གྱི་དགྲ་བཅོམ་མི་གཡོ་བའི་ཆོས་ཅན་རྣམས་ཁོ་ནས་བསྐྱེད་ནས་སྒོམ་མོ།།
ལུགས་འདིར་ལྷག་མེད་ཀྱི་ཚེ་འདུ་བྱེད་ཀྱི་རྒྱུ་བ་ཀུན་གཏན་ལོག་ཏུ་འདོད་པ་ལས་ན། ཟག་
མེད་འདུས་བྱས་ལའང་ངེས་པར་འབྱུང་བའི་རྣམ་པར་ཐར་པ་སུན་འབྱིན་པའི་ཏིང་ངེ་
འཛིན་གསུམ་པོ་འདི་དག་ལྷག་མེད་དུ་འདའ་བའི་ཐབས་སུ་མངོན་དུ་བྱེད་པ་ཡིན་ནོ། །དེ་
ཡང་འདི་ལྟར། སྟོང་པ་ཉིད་སྟོང་པ་ཉིད་ཀྱི་ཏིང་ངེ་འཛིན་གྱིས་མི་སློབ་པའི་སྟོང་པ་ཉིད་
ཀྱི་ཏིང་ངེ་འཛིན་ལ་དམིགས་ནས་སྟོང་པའི་རྣམ་པར་ཡིད་ལ་བྱེད་པ་དང་། སྨོན་པ་མེད་
པ་སྨོན་པ་མེད་པའི་ཏིང་ངེ་འཛིན་གྱིས་མི་སློབ་པའི་སྨོན་མེད་གྱི་ཏིང་ངེ་འཛིན་ལ་མི་རྟག་

244མཛུབ་ཁྲིད།
པའི་རྣམ་པར་ཡིད་ལ་བྱེད་པ་གཉིས་པོ་ཆོས་ཅན། མི་སློབ་པའི་སྟོང་པ་ཉིད་ཀྱི་ཏིང་ངེ་
འཛིན་དང་མི་སློབ་པའི་སྨོན་པ་མེད་པའི་ཏིང་ངེ་འཛིན་གཉིས་ལ་རིམ་པ་ལྟར་བདག་ཏུ་
འཛིན་པ་དང་སྲེད་པའམ་དགའ་བ་དགག་པའི་ཕྱིར་སྒོམ་མི་རིགས་པར་ཐལ། མི་སློབ་
པའི་སྟོང་པ་ཉིད་ཀྱི་ཏིང་ངེ་འཛིན་ལ་དམིགས་ནས་གང་ཟག་གི་བདག་ཏུ་གྲུབ་པར་འཛིན་
པའི་བདག་འཛིན་མེད་པའི་ཕྱིར། རྟགས་དེར་ཐལ། གང་ཟག་གི་བདག་འཛིན་གྱི་དམིགས་
པ་ལ་ཟག་བཅས་ཡིན་དགོས་པའི་ཕྱིར་ཏེ། སྡུག་བསྔལ་མཐོང་སྤང་གི་ཉོན་མོངས་པའི་
དམིགས་པ་ལ་ཟག་བཅས་ཡིན་དགོས་པའི་ཕྱིར། དེ་བཞིན་དུ་སྨོན་པ་མེད་པ་སྨོན་པ་
མེད་པའི་ཏིང་ངེ་འཛིན་གྱིས་མི་རྟག་པ་སྒོམ་པའང་སྨོན་མེད་ཀྱི་ཏིང་ངེ་འཛིན་ལ་སྲེད་
པ་དང་རྟག་པར་འཛིན་པའི་གཉེན་པོར་མི་སྒོམ་སྟེ། དེ་ལ་དམིགས་པའི་ཆགས་པ་དང་
རྟག་འཛིན་ཉོན་མོངས་མེད་པའི་ཕྱིར་ཏེ། རྟག་འཛིན་ཉོན་མོངས་ཀྱི་ལྟ་བ་ལ་མཐར་
མཐར་ལྟས་ཁྱབ་ཅིང༌། སྡུག་བསྔལ་མཐོང་སྤང་གི་ཉོན་མོངས་པས་ཟག་མེད་ལ་དམིགས་
པ་མེད་པའི་ཕྱིར་དང༌། གནས་ལྔ་པའི་རྩ་བར། འདོད་ཆགས་མིན་ཏེ་སྤང་བྱའི་ཕྱིར།།
ཞེས་ཀྱང་བྱུང་བའི་ཕྱིར༌། རྩ་བར་འདོད་མི་ནུས་ཏེ། མཆིམས་མཛོད་ལས “དི་
ལྟར་གསུམ་པོ་དེ་དག་ལས་དང་པོ་གཉིས་ནི་རིམ་པ་ལྟར་མི་སློབ་པའི་སྟོང་པ་ཉིད་དང་
སྨོན་པ་མེད་པའི་ཏིང་ངེ་འཛིན་ལ་དམིགས་ནས་དེ་གཉིས་ལ་བདག་འཛིན་དང་སྲེད་པའམ་
དགའ་བ་དགག་པའི་ཕྱིར་མི་སློབ་པའི་སྟོང་པ་ཉིད་ཀྱི་ཏིང་ངེ་འཛིན་འདི་ནི་བདག་གི་མ་
ཡིན་ནོ་ཞེས་སྟོང་པའི་རྣམ་པ་དང་མི་སློབ་པའི་སྨོན་པ་མེད་པའི་ཏིང་ངེ་འཛིན་འདི་ནི་མི་
རྟག་པའོ་ཞེས་མི་རྟག་པའི་རྣམ་པར་ཡིད་ལ་བྱེད་པ་ཡིན་ནོ།།’’”ཞེས་གསུངས་པའི་ཕྱིར་
ཞེས་པ་དང༌། ཡང་སྟོང་པ་ཉིད་སྟོང་པ་ཉིད་ཀྱི་ཏིང་ངེ་འཛིན་སོགས་གསུམ་པོ་སྒོམ་པ་

245 གནས་བརྒྱད་པ
པོའི་དགྲ་བཅོམ་ལ་དབང་རྣོན་གྱིས་ཁྱབ་པར་ཐལ། རྩ་བར། ཟག་བཅས་མི་ནང་མི་
གཡོ་ལ། །ཞེས་དགྲ་བཅོམ་མི་གཡོ་བའི་ཆོས་ཅན་ཁོ་ནའི་རྒྱུད་ལ་ཏིང་ངེ་འཛིན་དེ་དག་
སྐྱེ་བར་གསུངས་པའི་ཕྱིར། འདོད་ན། མིའི་རྟེན་ཅན་གྱི་དགྲ་བཅོམ་དབང་རྟུལ་དག་
སྐུ་ཚེ་འདུ་བྱེད་བཏང་བ་ན་མི་སློབ་པའི་སྟོང་པ་ཉིད་ཀྱི་ཏིང་ངེ་འཛིན་སོགས་ཟག་མེད་
ཀྱི་ལམ་རྣམས་འགགས་པ་མིན་པར་ཐལ། དགྲ་བཅོམ་དབང་རྟུལ་གྱིས་སྟོང་པ་ཉིད་
སྟོང་པ་ཉིད་ཀྱི་ཏིང་ངེ་འཛིན་སོགས་གསུམ་མངོན་དུ་བྱས་ཏེ་སྒོམ་པ་མེད་པའི་ཕྱིར། ཞེས་
པ་རྣམས་ལ་འཇོག་མཚམས་གང་རིགས་དཔྱད་དགོས་ཤིང༌། ལྷག་མེད་དགྲ་བཅོམ་
འཐོབ་པ་ལ་ངེས་པར་དུ་རྣམ་པར་ཐར་པ་སུན་འབྱིན་པའི་ཏིང་འཛིན་གསུམ་པོ་བསྒོམ་
པ་ལ་ལྟོས་མི་དགོས་པ་ནི། ལྷ་དགྲ་བཅོམ་པ་ལྟ་བུའོ། །
གཉིས་པ་དེ་ལ་བརྟེན་པའི་ཡོན་ཏན་བཤད་པ་ལ་དངོས་དང༌། ཁྱད་པར་གྱི་ཆོས་
བཤད་པ་གཉིས་ཀྱི་དང་པོ་ལ་( ཚད་མེད་པ་བཞི་དང་། རྣམ་ཐར་བརྒྱད་དང་། ཟིལ་
གྱིས་གནོན་པའི་སྐྱེ་མཆེད་བརྒྱད་དང༌། ཟད་པར་གྱི་སྐྱེ་མཆེད་བཅུ་དང་)བཞི། དེ་
དག་འཆད་པ་ལ། ཚད་མེད་པ་ནི་བཞི་ཡིན་ནོ། །གནོད་སེམས་ལ་སོགས་གཉེན་པོའི་
ཕྱིར༑ ༑ཞེ་སྡང་མེད་བྱམས་སྙིང་རྗེ་ཡང༌། །ཡིད་བདེ་བ་ནི་དགའ་བ་ཡིན། །བཏང་
སྙོམས་མ་ཆགས་རྣམ་པ་ནི། །ཀྱེ་མ་བདེར་འགྱུར་སྡུག་བསྔལ་དང༌། །དགར་འགྱུར་
སེམས་ཅན་རྣམས་སྙམ་པ། །སྤྱོད་ཡུལ་འདོད་པའི་སེམས་ཅན་རྣམས། །དགའ་བ་
བསམ་གཏན་གཉིས་ན་ཡོད། གཞན་ནི་དྲུག་ན་ཁ་ཅིག་ལྔ། །དེ་ཡིས་མི་སྤོང་མི་དག་
གི ༑ནང་དུ་སྐྱེད་དོ་ངེས་གསུམ་ལྡན། །རྣམ་པར་ཐར་བརྒྱད་དང་པོ་གཉིས། །མི་
སྡུག་བསམ་གཏན་གཉིས་ན་ཡོད། །གསུམ་པ་མཐའ་ན་དེ་མ་ཆགས། །གཟུགས་མེད་

246མཛུབ་ཁྲིད། |3
མཉམ་བཞག་དགེ་རྣམས་སོ། །འགོག་པའི་སྙོམས་པར་འཇུག་པ་འོ། །ཕྲ་བ་ཕྲ་བའི་
མཇུག་ཐོགས་སུ། །རང་གི་དག་དང་འོག་མ་ཡི། །འཕགས་པའི་སེམས་ཀྱིས་དེ་ལས་
ལྡང་༑ ༑དང་པོ་འདོད་གཏོགས་སྣང་ཡུལ་ཅན། །གང་དག་གཟུགས་ཅན་མིན་དེ་དག།
སྤྱོད་ཡུལ་གོང་དང་རང་གི་སའི། །སྡུག་བསྔལ་སོགས་དང་རྗེས་ཤེས་ཕྱོགས། །ཟིལ་
གྱིས་གནོན་པའི་སྐྱེ་མཆེད་བརྒྱད། །གཉིས་ནི་རྣམ་ཐར་དང་པོ་བཞིན། །གཉིས་ནི་གཉིས་
པ་བཞིན་དེ་གཞན། །སྡུག་པའི་རྣམ་པར་ཐར་པ་བཞིན། །ཟད་པར་བཅུ་འོ་བརྒྱད་མ་
ཆགས། །བསམ་གཏན་མཐའ་ན་སྤྱོད་ཡུལ་ནི། །འདོད་པ་གཉིས་ནི་གཟུགས་མེད་དག།
སྤྱོད་ཡུལ་རང་གི་ཕུང་པོ་བཞི། །ཞེས་པའི་བར་ཤོ་ལོ་ཀ་བརྒྱད་བྱུང༌། སྙིང་རྗེ་ཚད་
མེད་སོགས་ཚད་མེད་བཞི་པོ་ནི་སེམས་ཅན་ཚད་མེད་པ་སྟེ་སེམས་ཅན་དཔག་གིས་མི་
ལང་བར་དམིགས་ནས་དེ་དག་སྡུག་བསྔལ་ལས་གྲོལ་བར་གྱུར་ཅིག་སྙམ་པ་སོགས་ཡིན་
ཞིང་༑ སྤྱི་འགྲོ་ལྟར་ན། སྙིང་རྗེ་ཚད་མེད་དང་བྱམས་པ་ཚད་མེད་ཀྱི་རྣམ་པའི་ཡུལ་
ཡང་རིམ་བཞིན་སྡུག་བསྔལ་གྱི་སྡུག་བསྔལ་དང་བྲལ་བ་དང་སྡུག་བསྔལ་གྱི་སྡུག་བསྔལ་
དང་བྲལ་བའི་བདེ་བ་ལ་འཇོག་གི་ཁྱབ་པ་འདུ་བྱེད་ཀྱི་སྡུག་བསྔལ་དང་བྲལ་བ་དང་ཐར་
པའི་བདེ་བ་ལ་ནི་མི་འཇོག་གོ །འོ་ན་སྙིང་རྗེ་ཚད་མེད་དང་བྱམས་པ་ཚད་མེད་ལ་འདོད་
པའི་སེམས་ཅན་ཙམ་ལ་དམིགས་པ་དང་རིམ་པ་ལྟར་སྡུག་བསྔལ་གྱི་སྡུག་བསྔལ་ཙམ་
ལས་གྲོལ་བར་འདོད་པའམ་ཚོར་བ་སྡུག་བསྔལ་དང་བྲལ་བའི་བདེ་བ་ཙམ་འདོད་པའི་
རྣམ་པ་ཅན་ཡིན་དགོས་སམ་ཞེ་ན། ཚད་མེད་པ་དེ་དག་དང་པོར་སྒོམ་པའི་སྤྱོད་ཡུལ་
ལམ་དམིགས་པ་ནི་འདོད་པའི་སེམས་ཅན་རྣམས་ཁོ་ན་ཡིན་ཏེ། འདོད་པའི་སེམས་ཅན་
ལ་དམིགས་པའི་གནོད་སེམས་སོགས་ཀྱི་སྒོས་ཀྱི་གཉེན་པོ་ཡིན་པའི་ཕྱིར་རོ། །འོན་ཀྱང་

247
གནས་བརྒྱད་པ
ཕྱིས་ནི་ངེས་པ་མེད་དེ། ཚད་མེད་ཀྱི་ཉམས་ལེན་གོང་དུ་འཕེལ་བ་ན་དེ་དག་གི་དམིགས་
རྣམ་ཡང་ཁྱབ་ཆེ་རུ་སོང་བའི་ཕྱིར། འདིར་རང་འགྲེལ་དང་མཆིམས་མཛོད་ལས་ཉོན་
མོངས་པའི་འཇུག་པ་ཤས་ཆེ་བས་བྱམས་པ་སྒོམ་ཚུལ་ལ། ཐོག་མར་གཉེན་དང་དེ་ནས་
ཐ་མལ་པ་དང་དེ་ནས་དགྲ་བོ་ལ་དམིགས་ནས་བྱམས་པའི་དམིགས་རྣམ་རིམ་གྱིས་སྦྱོང་
ཞིང་༑ སླར་ཡང་རིམ་གྱིས་ཁྱིམ་དང་གྲོང་དང་ཡུལ་ཕྱོགས་གཅིག་གི་སེམས་ཅན་དང་
འཇིག་རྟེན་ཐམས་ཅད་ཀྱི་བར་བར་དུ་བྱམས་པས་རྒྱས་ཤིང་ཁྱབ་པར་བྱེད་པར་གསུངས་པ་
ལྟར༑ བྱམས་པའི་དམིགས་རྣམ་སྦྱོང་བའི་དམིགས་པ་དགྲ་གཉེན་བར་མ་གསུམ་དང་
ཁྱིམ་དང་གྲོང་སོགས་སྔ་མ་སྔ་མ་ལས་ཕྱི་མ་ཕྱི་མ་ཁྱབ་ཆེ་བ་ཡིན་ནོ། །རྩ་བར། ཞེ་
སྡང་མེད་བྱམས་སྙིང་རྗེ་ཡང༌། །ཞེས་སྙིང་རྗེ་དང་བྱམས་པ་གཉིས་ཞེ་སྡང་མེད་པའི་
དགེ་བར་གསུངས་ཤིང༌། ༡༽ མངོན་པ་ཀུན་བཏུས་ལས་ནི། “རྣམ་པར་མི་འཚེ་བ་
གང་ཞེ་ན། ཞེ་སྡང་མེད་པའི་ཆར་གཏོགས་པ། སྙིང་རྗེ་བའི་སེམས་ཉིད་དེ། ཐོ་མི་
འཚམས་པའི་ལས་ཅན་ནོ།། ”ཞེས་སྙིང་རྗེ་རྣམ་པར་མི་འཚེ་བའི་དགེ་བར་གསུངས་པ་
ལས་ན་དེ་དག་གི་དགོངས་པ་ཇི་ཡིན་ལ་དཔྱད་པར་བྱ་སྟེ། ཞེ་སྡང་མེད་པའི་དགེ་བ་
དང་རྣམ་པར་མི་འཚེ་བའི་དགེ་བ་གཉིས་སེམས་བྱུང་སོ་སོ་བ་ཡིན་པའི་ཕྱིར་རོ། །སྙིང་
རྗེའི་རྣམ་པའང་སེམས་ཅན་སྡུག་བསྔལ་དང་བྲལ་བར་གྱུར་ཅིག་བྲལ་ན་ཅི་མ་རུང་བྲལ་
བར་བྱའོ་སྙམ་པ་རྣམས་ཡིན་ལ། སྡུག་བསྔལ་གསུམ་པོ་ཀུན་ལས་བྲལ་བ་བདག་གིས་
བྱའོ་སྙམ་པ་ནི་ལྷག་བསམ་གྱི་རྣམ་པ་ཡིན་ནོ། །གོང་དུ་གནས་བདུན་པར་སྙིང་རྗེ་དང་
ཐུགས་རྗེ་ཆེན་པོའི་ཁྱད་པར་བརྒྱད་བཤད་པ་དེ་སྙིང་རྗེ་ཚད་མེད་དང་ཁྱད་པར་ཕྱེ་བ་
༡༽ ཨཽ་ཌི་ཡཱ་ནའི་ཆོས་པར། ༡༣ བ

མཛུབ་ཁྲིད། 248
ཡིན་གྱི་དེ་ལྟར་མིན་པར་སྙིང་རྗེ་ཆེན་པོ་དང་ཁྱད་པར་ཕྱེ་བ་ལ་བྱ་ན་ཁྱད་པར་བརྒྱད་
སྦྱར་མི་རུང་སྟེ། སྙིང་རྗེ་ཆེན་པོ་ཡིན་ན་སེམས་རྟེན་བསམ་གཏན་གྱི་སེམས་ལ་ངེས་
པར་བརྟེན་པས་མ་ཁྱབ་པའི་ཕྱིར། དགའ་བ་བསམ་གཏན་གཉིས་ན་ཡོད། །གཞན་
ནི་དྲུག་ན། ཞེས་བྱམས་པ་ཚད་མེད་དང་སྙིང་རྗེ་ཚད་མེད་དང་བཏང་སྙོམས་ཚད་མེད་
གསུམ་བསམ་གཏན་ས་དྲུག་ཀར་ཡོད་པར་གསུངས་པ་ནི། ༡༽ མངོན་པ་ཀུན་བཏུས་
ལས༑ ‘“ཡོན་ཏན་འདི་རྣམས་ཇི་ལྟར་མངོན་པར་སྒྲུབ་ཅེ་ན། ཕྱི་རོལ་པའམ། ཉན་
ཐོས་སམ། བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་
ནས་ཚད་མེད་པ་རྣམས་མངོན་པར་སྒྲུབ་བོ།།’’ ཞེས་གསུངས་པ་དང་གཞན་ཡང་དེ་
དང་མཐུན་པར་ཕར་ཕྱིན་མཐའ་དཔྱོད་ཡུམ་དོན་ཡང་གསལ་སྒྲོན་མེར། ‘“ངོ་བོའི་
དབང་དུ་བྱས་ན། བསམ་གཏན་གྱི་དངོས་གཞི་ལ་བརྟེན་ནས་སེམས་ཅན་རྣམས་བདེ་
བ་དང་འཕྲད་འདོད་ཀྱི་རྣམ་པ་ཅན་གྱི་རིགས་སུ་གནས་པའི་ཏིང་ངེ་འཛིན་དང་ཤེས་རབ་
གང་རུང་དེ། བྱམས་པ་ཚད་མེད་ཀྱི་མཚན་ཉིད་’’ ཅེས་སོགས་ལས་ཚད་མེད་བཞི་
པོ་གང་རུང་ཡིན་ན་བསམ་གཏན་གྱི་དངོས་གཞིའི་ས་པ་ཡིན་དགོས་པར་གསུངས་པ་
དང་མི་འདྲའོ། །ཚད་མེད་བཞིས་གནོད་སེམས་སོགས་དངོས་སུ་མི་སྤོང་སྟེ། རང་
འགྲེལ་ལས། ‘“ཅི་ཚད་མེད་པ་རྣམས་ཀྱིས་ཀྱང་ཉོན་མོངས་པ་སྤོང་བ་ཡིན་ནམ་ཞེ་ན།
དེ་ཡིས་མི་སྤོང་། བསམ་གཏན་དངོས་གཞིའི་ས་པ་ཡིན་པའི་ཕྱིར་དང༌། མོས་པ་ཡིད་
ལ་བྱེད་པའི་ཕྱིར་དང་། སེམས་ཅན་ལ་དམིགས་པ་ཡིན་པའི་ཕྱིར་ཏེ།’” ཞེས་དང་།
མཆིམས་མཛོད་ལས་ཀྱང་། “ཚད་མེད་པ་བཞི་པོ་དེ་ཡིས་གནོད་སེམས་ལ་སོགས་
༡༽ ཨཽ་ཌི་ཡ༷་ནའི་ཆོས་པར 172 ན དེ་

249
གནས་བརྒྱད་པ
པ་དངོས་སུ་མི་སྤོང་སྟེ། བསམ་གཏན་དག་པ་བ་དངོས་གཞིའི་ས་པ་ཡིན་ལ། དག་
པ་བའི་དངོས་གཞིས་ནི་ཉོན་མོངས་པ་མི་སྤོང་ངོ་ཞེས་བཤད་ཟིན་པའི་ཕྱིར་དང་། དེ་
ཁོ་ན་ཉིད་ཡིད་ལ་བྱེད་པས་ཉོན་མོངས་སྤོང་བ་ཡིན་པ་ལ་འདི་དག་མོས་པ་ཡིད་ལ་བྱེད་
པ་ཡིན་པའི་ཕྱིར་དང་། ཆོས་ཐམས་ཅད་ཀྱི་སྤྱིའི་མཚན་ཉིད་ཡིད་ལ་བྱེད་པས་ཉོན་མོངས་
སྤོང་བ་ཡིན་པ་ལ་འདི་དག་སེམས་ཅན་ལ་དམིགས་པས་ཉི་ཚེ་བ་ཡིན་པའི་ཕྱིར་ཏེ། རྣམ་
འགྲེལ་ལས་ཀྱང་། བྱམས་སོགས་རྨོངས་དང་འགལ་མེད་ཕྱིར། །ཉེས་པ་ཤིན་ཏུ་ཚར་
གཅོད་མིན་ཞེས་བཤད་དོ།། ”ཞེས་གསུངས་པའི་ཕྱིར། དག་པ་བའི་དངོས་གཞིས་
མོངས་མི་སྤོང་བ་གོང་དུ་བཤད་ཟིན་པ་ནི། གནས་འདིར། ཟག་པ་མེད་པས་ཉོན་མོངས་
རྣམས། །སྤོང་ངོ་ཉེར་བསྡོགས་དག་པས་ཀྱང་། །ཞེས་པའི་ཐད་ཀྱི་མཆིམས་མཛོད་
ལས༑ བསམ་གཏན་དང་གཟུགས་མེད་ཀྱི་དངོས་གཞི་ཟག་མེད་རྣམས་ཀྱིས་རང་ས་
དང་རང་གི་གོང་སའི་ཉོན་མོངས་སྤོང་བ་དང༌། ཉེར་བསྡོགས་དག་པ་བ་རྣམས་ཀྱིས་
རང་རང་གི་འོག་སའི་ཉོན་མོངས་སྤོང་བ་ཡིན་ཡང་། དངོས་གཞི་དག་པ་བ་རྣམས་ཀྱིས་
རང་གི་འོག་ས་སོགས་གསུམ་པོ་གང་གིའང་ཉོན་མོངས་པའི་སྤོང་གཉེན་མི་བྱེད་པ་ནི།
རང་གི་འོག་སའི་ཉོན་མོངས་ནི་ཉེར་བསྡོགས་ལ་བརྟེན་ནས་སྤངས་ཟིན་ལ་རང་ས་དང་
རང་གི་གོང་སའི་ཉོན་མོངས་ནི་དངོས་གཞི་དག་པ་བས་སྤོང་མི་ནུས་པས་ཡིན་པར་
གསུངས་སོ། །ཚད་མེད་བཞིས་གནོད་སེམས་སོགས་ཀྱི་གཉེན་པོ་བྱེད་ཚུལ་ཡང་རང་
འགྲེལ་ལས། “དི་དག་གི་སྦྱོར་བས་གནོད་སེམས་ལ་སོགས་པ་རྣམ་པར་གནོན་པའི་
ཕྱིར་དང༌། སྤངས་པ་ཐག་སྲིང་བར་བྱེད་པའི་ཕྱིར་དེ་དག་གི་གཉེན་པོ་ཉིད་དུ་བཤད་
དོ༑༑ ”ཞེས་གསུངས་པ་ལྟར་ཚད་མེད་རྣམས་ཀྱིས་གནོད་སེམས་སོགས་ཀྱི་སྤངས་པ་

མཛུབ་ཁྲིད། 250
ཐག་སྲིང་བའི་གཉེན་པོ་བྱེད་པ་ཡིན་ནོ། །ཚད་མེད་བཞིས་གནོད་སེམས་སོགས་དངོས་
སུ་མི་སྤོང་བའི་ཤེས་བྱེད་ཀྱི་ཁུངས་གོང་དུ་རང་འགྲེལ་དང་མཆིམས་མཛོད་དྲངས་པ་
ལ༑ འོ་ན་རང་གི་ངོ་སྐལ་གྱི་ཉོན་མོངས་དངོས་སུ་སྤོང་བ་ལ་དེ་ཁོ་ན་ཉིད་ཡིད་ལ་བྱེད་
པ་དང་སྤྱིའི་མཚན་ཉིད་ཡིད་ལ་བྱེད་པ་དགོས་པར་ཐལ། འདོད་ན། ཞི་རགས་ཀྱི་རྣམ་
ཅན་གྱི་བསམ་གཟུགས་ཀྱི་ཉེར་བསྡོགས་ཀྱིས་རང་གི་ངོ་སྐལ་གྱི་ཉོན་མོངས་དངོས་སུ་
སྤོང་བ་མེད་པར་ཐལ། འདོད་མི་ནུས་ཏེ། རྩ་བར། ཟག་པ་མེད་པས་ཉོན་མོངས་
རྣམས། །སྤོང་ངོ་ཉེར་བསྡོགས་དག་པས་ཀྱང༌། །ཞེས་གསུངས་པ་དང་འགལ་ལ་གོང་
གི་རྩ་བའི་ཐལ་འགྱུར་ལ་འདོད་ལན་མི་འདེབས་ན། ཚད་མེད་པ་རྣམས་ཀྱིས་གནོད་
སེམས་སོགས་དངོས་སུ་མི་སྤོང་བའི་རྒྱུ་མཚན་དུ་འདི་དག་དེ་ཁོ་ན་ཉིད་ཡིད་ལ་མི་བྱེད་
པར་མོས་པ་ཡིད་ལ་བྱེད་པ་ཡིན་པ་དང་། སྤྱིའི་མཚན་ཉིད་ཡིད་ལ་མི་བྱེད་པར་སེམས་
ཅན་ལ་དམིགས་པའི་ཉི་ཚེ་བ་ཡིན་པ་གསུངས་པ་མི་རིགས་པར་འགྱུར་ཞེ་ན་དཔྱད་པར་
བྱའོ༑ ༑འདིར་མཆིམས་མཛོད་ལས། ‘“ཆོས་ཐམས་ཅད་ཀྱི་སྤྱིའི་མཚན་ཉིད་ཡིད་
ལ་བྱེད་པས་ཉོན་མོངས་སྤོང་བ་ཡིན་པ་ལ།’” ཞེས་གསུངས་པའི་སྤྱིའི་མཚན་ཉིད་ནི།
གནས་དྲུག་པར། ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་
བརྟགས་པས། །ཞེས་པའི་ཐད་ཀྱི་རང་འགྲེལ་ལས། ‘“སྤྱིའི་མཚན་ཉིད་ནི་འདུས་བྱས་
རྣམས་ནི་མི་རྟག་པ་ཉིད་དང་། ཟག་པ་དང་བཅས་པ་རྣམས་སྡུག་བསྔལ་བ་ཉིད་དང་
ཆོས་ཐམས་ཅད་སྟོང་པ་དང་བདག་མེད་པ་ཉིད་དག་གོ།’”ཞེས་བྱུང་བ་ལྟར་ཆོས་ཀྱི་སྡོམ་
བཞི་པོ་དེ་ལ་བྱ་ལ། མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པ་རྣམས་
ཀྱང་སྤྱིའི་མཚན་ཉིད་དུ་བྱའོ། །སེམས་ཅན་རྣམས་ཉེ་རིང་ཆགས་སྡང་མེད་པར་མཉམ་

251
གནས་བརྒྱད་པ།
པར་བྱའོ་སྙམ་དུ་ཡིད་ལ་བྱེད་པའི་བཏང་སྙོམས་ཚད་མེད་རྣམས་ཞེ་སྡང་མེད་པའི་དགེ་
བ་དང་མ་ཆགས་པའི་དགེ་བ་གང་དུ་འདོད་ཅེ་ན། ཆོས་གཅིག་ལ་མ་ཆགས་པའི་རང་
བཞིན་གྱི་དགེ་བ་དང་ཞེ་སྡང་མེད་པའི་དགེ་བ་གཉིས་ཀར་བཟུང་མི་རུང་བ་མཆིམས་མཛོད་
དུ་གསུངས་པས། དེས་ན་ཕྱོགས་སུ་མ་ལྷུང་བའི་བར་མར་གནས་པའི་བཏང་སྙོམས་
ཚད་མེད་ལ་མ་ཆགས་པའི་དགེ་བ་དང་ཞེ་སྡང་མེད་པའི་དགེ་བ་གང་རུང་གཅིག་ཁོ་ནར་
ངེས་པའི་ཚུལ་ལ་དཔྱད་པར་བྱ་སྟེ། འདིའི་རྣམ་པ་ཉེ་རིང་ཆགས་སྡང་མེད་པར་མཉམ་
པར་བྱའོ་སྙམ་པའི་རྣམ་པ་ཅན་ཞིག་ཏུ་བཞག་དགོས་པའི་ཕྱིར། དེ་བཞིན་དུ་ཚད་མེད་
པ་རྣམས་ཀྱིས་གནོད་སེམས་སོགས་སྤོང་བ་མིན་པའི་ཚུལ་ལའང་དཔྱད་པར་བྱ་སྟེ། ( འདིའི་
ཐད་ཀྱི་རང་འགྲེལ་ལས “བྱམས་པ་ལ་སོགས་པ་འདོད་པའི་ཁམས་དང་མི་ལྕོགས་པ་མེད་པའི་ས་པ་རྣམས་ནི་དངོས་
གཞིའི་ཚད་མེད་པ་དང་འདྲ་བ་དག་ཡོད་དེ། དེ་དག་གིས་དེ་རྣམས་རྣམ་པར་མནན་ནས་སྤོང་བའི་ལམ་རྣམས་ཀྱིས་རབ་
ཏུ་སྤོང་བར་བྱེད་དོ།། ”ཞེས་བྱམས་སོགས་ཚད་མེད་གསུམ་འདོད་པ་དང་ཉེར་བསྡོགས་ན་ཡོད་པར་འདོད་པ་ལྟར་ན།
སྤོང་ལམ་བར་ཆད་མེད་ལམ་གྱིས་གནོད་ཇེ ་སོགས་དངོས་སུ་སྤོང་བར་གསུངས་ཤིང་བསམ་གཏན་གྱི་ཉེར་བསྡོགས་
སུ་གྱུར་པའི་བྱམས་པ་ཚད་མེད་དང་ཚད་མེད་དང་བཏང་སྙོམས་ཚད་མེད་ཀྱང་ཡོད་པའི་ཕྱིར་རོ། །)དགའ་
བ་ཚད་མེད་མ་གཏོགས་གཞན་གསུམ་ཕན་ཚུན་ངེས་ལྡན་ཡིན་ཀྱང་ཚད་མེད་གཞན་གསུམ་
པོ་དང་ལྡན་ན་དགའ་བ་ཚད་མེད་དང་ལྡན་མི་དགོས་ཏེ། དགའ་བ་ཚད་མེད་ནི་ཡིད་
བདེ་ཡིན་པས་བསམ་གཏན་ཕྱི་མ་གཉིས་ཀྱི་ས་པའི་ཚད་མེད་ལ་དེ་མི་ལྡན་པའི་ཕྱིར་ཏེ
མཆིམས་མཛོད་ལས། “དགའ་བ་ནི་ཡིད་བདེ་ཡིན་པས་དེ་ནི་བསམ་གཏན་གསུམ་
པ་དང་བཞི་པའི་ས་པ་ལ་མི་ལྡན་པའི་ཕྱིར་རོ།། ”ཞེས་གསུངས། ཚད་མེད་པ་བཞི་པོ་
ཐོག་མར་མིའི་རྟེན་ལ་ཐོབ་པ་ཡིན་ཀྱང་། འདི་དག་དང་ལྡན་པའི་གོང་མའི་རྟེན་ཅན་

252མཛུབ་ཁྲིད།
ཡོད་པར་འདོད་དགོས་ཏེ། འདི་དག་གི་ཐོབ་པ་གཏོང་ཚུལ་རང་ཉིད་ས་གང་ལ་བརྟེན་
པའི་བསམ་གཏན་གྱི་དགེ་བ་དག་པ་བའི་ཐོབ་པ་གཏོང་ཚུལ་དང་མཚུངས་པའི་ཕྱིར་རོ།།
(རྣམ་པར་ཐར་བརྒྱད་དང་པོ་གཉིས། །མི་སྡུག་བསམ་གཏན་གཉིས་ན་ཡོད། །ཅེས་པའི་ཐད་ཀྱི་རྒྱལ་དབང་ཆོས་རྗེའི་
མཛོད་འགྲེལ་ལས “རྣམ་ཐར་དང་པོ་གཉིས་ལ་ནི་བསམ་གཏན་དང་པོ་གཉིས་ཀྱི་སས་བསྡུས་མ་གཏོགས་མེད་དེ། རྣམ་
ཐར་འདི་ཉིད་ནི་གཙོ་བོར་དབང་ཤེས་འཁོར་གྱི་འདོད་ཆགས་ཀྱི་གཉེན་པོ་ཡིན་ལ གཉིས་པ་ཡན་ཆད་ན་དབང་ཤེས་
མེད་པས་དེ་ཡན་ཆད་ཁ་དོག་ལ་ཆགས་པའི་དབང་ཤེས་འཁོར་གྱི་འདོད་ཆགས་ཀྱང་མེད་པའི་ཕྱིར་རོ། །འདི་ཐད་འགྲེལ་
པ་རྣམས་སུ། གཉིས་པ་ཡན་ཆད་དབང་ཤེས་མེད་པས་ཁ་དོག་གི་འདོད་ཆགས་མེད་པར་གསུངས་པའི་དོན་ཡང་གོང་
དུ་བཤད་མ་ཐག་པ་ལྟར་ལས གཉིས་པ་ཡན་ཆད་ཀྱི་སས་བསྡུས་པའི་ཁ་དོག་དང་དེ་ལ་ཆགས་པའི་ཡིད་ཤེས་འཁོར་
གྱི་འདོད་ཆགས་མེད་པའི་དོན་ནི་མ་ཡིན་ཏེ། དེ་ཡན་ཆད་ཀྱི་ས་པའི་ཁ་དོག་ཡོད་པ་ནི་གང་ཞིག རང་
སའི་འདོད་ཆགས་ཀྱི་ཡུལ་དུ་མ་གྱུར་པའི་རང་སའི་ཟག་བཅས་མེད་པའི་ཕྱིར་རོ། །དེས་ན་འདོད་པའི་ཁ་དོག་ལ་ཆགས་
པའི་དབང་ཤེས་འདོད་ཆགས་ཀྱི་གཉེན་པོར་བསམ་གཏན་དང་པོའི་སས་བསྡུས་ཀྱི་མི་སྡུག་པའི་རྣམ་ཐར་གཉིས་དང་། དང་
པོའི་ཁ་དོག་ལ་ཆགས་པའི་གཉེན་པོར་གཉིས་པའི་སས་བསྡུས་ཀྱི་མི་སྡུག་པའི་རྣམ་ཐར་གཉིས་མ་གཏོགས་གསུམ་པ་ཡན་
ཆད་ཀྱི་སས་བསྡུས་པའི་མི་སྡུག་པའི་རྣམ་ཐར་མི་འཇོག་པ་ཡིན་ནོ།།”ཞེས་གསུངས།) གཟུགས་མེད་ནམ་མཁའ་ཡས་
ཀྱི་དངོས་གཞི་དག་པ་བའི་དམིགས་པ་ལ་ནམ་མཁའ་འབའ་ཞིག་ཡིན་མི་དགོས་ཏེ། རྩ་བར།
གཉིས་ནི་གཟུགས་མེད་དག །སྤྱོད་ཡུལ་རང་གི་ཕུང་པོ་བཞི། །ཞེས་ཟད་པར་ནམ་མཁའི་
ཏིང་ངེ་འཛིན་དེ་གཟུགས་མེད་ནམ་མཁའ་མཐའ་ཡས་ཀྱི་དངོས་གཞི་དག་པ་བ་ཡིན་པ་དང་
རང་གི་ས་པའི་ཚོར་ཕུང་སོགས་ཕུང་པོ་བཞིའི་སྤྱོད་ཡུལ་ཅན་དུ་གསུངས་པས་སོ།།
གཉིས་པ་ཁྱད་པར་གྱི་ཆོས་བཤད་པ་ནི། འགོག་པ་བཤད་ཟིན་ལྷག་མ་ནི། །འདོད་
ཆགས་བྲལ་དང་སྦྱོར་བས་ཐོབ། །གཟུགས་མེད་ཅེས་བྱ་ཁམས་གསུམ་གྱི། རྟེན་ཅན་
ལྷག་མ་མི་ལས་སྐྱེ། །ཁམས་གཉིས་དག་ཏུ་གཟུགས་མེད་པ། །རྒྱུ་དང་ལས་ཀྱི་སྟོབས་
ཀྱིས་སྐྱེ། །གཟུགས་ཀྱི་ཁམས་སུ་བསམ་གཏན་རྣམས། །དེ་དག་དང་ཆོས་ཉིད་ཀྱིས་

253 - གནས་བརྒྱད་པ།
ཀྱང་༑ ༑ཞེས་པའི་བར་བྱུང༌། རྣམ་ཐར་ལ་སོགས་པ་འདི་དག་གི་ཐོབ་ཚུལ་ཇི་ལྟར་
ཡིན་ཞེ་ན། དེ་ལ་རྣམ་ཐར་བརྒྱད་དང༌། ཟིལ་གནོན་བརྒྱད་དང༌། ཟད་པར་བཅུ་སྟེ་
ཉེར་དྲུག་ཡོད་པ་ལས་འགོག་པའི་རྣམ་ཐར་ཐོབ་ཚུལ་གནས་གཉིས་པར་བཤད་ཟིན་ལ།
ལྷག་མ་ཉི་ཤུ་རྩ་ལྔ་པོ་རྣམས་ནི་སྔར་འདྲིས་པ་ཡིན་ན་འདོད་ཆགས་དང་བྲལ་བ་ཙམ་དང་
མ་འདྲིས་པ་རྣམས་ནི་སྦྱོར་བ་འབད་རྩོལ་གྱིས་འཐོབ་བོ། །དེ་ཡང་གཟུགས་མེད་ཀྱི་རྣམ་
ཐར་བཞི་དང་ཟད་པར་ནམ་མཁའ་དང་རྣམ་ཤེས་གཉིས་ཏེ་དྲུག་ནི་ཁམས་གསུམ་གའི་
རྟེན་ལ་ཐོབ་ལ། དེ་དག་གི་ལྷག་མ་བཅུ་དགུ་པོ་རྣམས་ནི་མིའི་རྟེན་ལ་སྐྱེ་བ་ཡིན་ཏེ། ལུང་
གི་མཐུས་བསྐྱེད་པའི་ཕྱིར། འོ་ན་གཟུགས་ཁམས་ཀྱི་རྟེན་ལ་བསམ་གཟུགས་ཀྱི་དངོས་
གཞི་དང་གཟུགས་མེད་པ་ལ་གཟུགས་མེད་ཀྱི་དངོས་གཞི་ཇི་ལྟར་སྐྱེ་ཞེ་ན། གོང་མའི་
དངོས་གཞིའི་སྙོམས་འཇུག་ནི་སྤྱིར་ལུང་དང་རྒྱུ་དང་ལས་དང་ཆོས་ཉིད་ཀྱི་སྟོབས་ཀྱིས་
སྐྱེ་བ་དང་བཞི་ལས། གཟུགས་ཀྱི་རྟེན་ལ་རང་གི་འཐོབ་བྱའི་བསམ་གཏན་གྱི་དངོས་
གཞི་ནི་རྒྱུ་དང་ལས་དང་ཆོས་ཉིད་ཀྱི་སྟོབས་ཀྱིས་ཐོབ་པ་གསུམ་ཡོད་ལ། དེའི་རྟེན་ལ་
གཟུགས་མེད་ཀྱི་དངོས་གཞི་ནི་རྒྱུ་དང་ལས་ཀྱི་སྟོབས་ཀྱིས་འཐོབ་པ་གཉིས་ཡོད་དོ། །དེ་
བཞིན་དུ་གཟུགས་མེད་ཀྱི་རྟེན་ལ་རང་གི་འཐོབ་བྱའི་གཟུགས་མེད་ཀྱི་དངོས་གཞི་ཡང་
རྒྱུ་དང་ལས་ཀྱི་སྟོབས་ཀྱིས་འཐོབ་པ་གཉིས་ཡོད་པ་ཡིན་ནོ།།
སྤྱིའི་དོན་གསུམ་པ་བཤད་པ་ཡོངས་སུ་རྫོགས་པའི་བྱ་བ་ལ་བསྟན་པ་དང་དེ་འཛིན་
པ་བཤད་པ་དང་། བདག་ཉིད་ཀྱིས་བསྟན་པ་བཟུང་བ་ལ་སྐྱོན་དོར་བ་དང་། གཞན་བསྟན་
པ་འཛིན་པ་རྣམས་ལ་བག་ཡོད་པར་གདམས་པ་གསུམ་ལས། དེ་དག་འཆད་པ་ལ། སྟོན་
པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་པ་

254མཛུབ་ཁྲིད།
སྨྲ་བྱེད་པ། །སྒྲུབ་པར་བྱེད་པ་ཁོ་ན་ཡིན། །བདག་གིས་མངོན་པའི་ཆོས་འདི་ཕལ་ཆེར་
ནི༑ ༑ཁ་ཆེ་བྱེ་བྲག་སྨྲ་བའི་ཚུལ་གྲུབ་བཤད། །ཉེས་པར་ཟིན་གང་དེ་འདིར་བདག་གིས་
ཉེས༑ ༑དམ་ཆོས་ཚུལ་ལ་ཚད་མ་ཐུབ་རྣམས་ཡིན། །ཆོས་མངོན་པའི་མཛོད་ཀྱི་ཚིག་
ལེའུར་བྱས་པ་ལས། སྙོམས་པར་འཇུག་པ་བསྟན་པ་ཞེས་བྱ་བ་སྟེ་གནས་བརྒྱད་པའོ།། །།
སྟོན་པ་འཇིག་རྟེན་མིག་ནི་ཟུམ་གྱུར་ཅིང༌། །དཔང་གྱུར་སྐྱེ་བོ་ཕལ་ཆེར་ཟད་
པ་ན། །དེ་ཉིད་མ་མཐོང་རང་དགར་གྱུར་པ་ཡི། །ངན་རྟོག་རྣམས་ཀྱིས་བསྟན་པ་འདི་
དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིར་
གཤེགས་འགྲོ་མགོན་མེད་པ་ན། །འདོམས་མེད་ཡོན་ཏན་འཇོམས་པར་བྱེད་པ་ཡི། །དྲི་
མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གི་བསྟན་པ་ནི། །ལྐོག་
མར་སྲོག་ཕྱིན་འདྲ་དང་དྲི་མ་རྣམས། །སྟོབས་དང་ལྡན་པའི་དུས་སུ་རིག་ནས་ནི། །ཐར་
པ་འདོད་པ་དག་གིས་བག་ཡོད་གྱིས། །ཆོས་མངོན་པའི་མཛོད་ཀྱི་ཚིག་ལེའུར་བྱས་པ།
སློབ་དཔོན་ཤཱཀྱའི་དགེ་སློང་དབྱིག་གཉེན་གྱིས་མཛད་པ་རྫོགས་སོ།། །།
རྒྱ་གར་གྱི་མཁན་པོ་ཛི་ན་མི་ཏྲ་དང་། ཞུ་ཆེན་གྱི་ལོ་ཙྪ་བ་བན་དྷེ་དཔལ་བརྩེགས་
ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །ཞེས་པའི་བར་བྱུང་ངོ༌། །
དྲིན་ཅན་རྩ་བའི་བླ་མ་མཁན་ཟུར་རིན་པོ་ཆེ་རྗེ་བཙུན་ཡེ་ཤེས་ཐུབ་བསྟན་དཔལ་
བཟང་པོའི་ཞལ་སྔ་ནས་མཛོད་ཀྱི་དཔེ་ཁྲིད་སྐབས་བསྩལ་བའི་གསུང་གི་བདུད་རྩི་འདི་
ནི༑ རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱི་ཞབས་རྡུལ་སྤྱི་བོས་ལེན་
པ་བློ་གླིང་དགེ་བཤེས་ཡེ་ཤེས་ལྷུན་གྲུབ་ཀྱིས་ཡིག་ཐོག་ཏུ་ཕབ་ཅིང་ཞུས་ཏེ་བསྒྲིགས་པ་
དང་མཆན་འགའ་ཡང་བསྣན་པའོ། །

པར་བྱང་སྨོན་ཚིག
རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ།།
གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང༌།།
ཚིག་གི་གཟེགས་མ་རེས་ཀྱང་དུག་གསུམ་གྱིས།།
དྲི་མ་ཡོངས་འཁྲུད་ལེགས་བཤད་བདུད་རྩི་འདི།།
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།།
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ།།
གདངས་ཏེ་རྒྱུད་ལྔའི་འགྲོ་བ་མ་ལུས་པ།།
ངེས་ལེགས་ནོར་བུའི་མཛོད་ལ་དབང་འབྱོར་ཤོག།
ཅེས་གྲུབ་མཐའ་རིས་མེད་ཀྱི་གསུང་རབ་པར་དུ་བསྐྲུན་དང་བསྐྲུན་འགྱུར་གང་
ལ་ཡང་སྦྱར་ཆོག་པའི་དགེ་བསྔོའི་སྨོན་ཚིག་གོ།།།

གངས་ཅན་ཁྱད་ནོར་དཔེ་ཚོགས པོད་ཕྲེང་ཉིས་བརྒྱ་དང་ཉེར་གཉིས

